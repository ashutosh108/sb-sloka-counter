% Text title            : bhAgavata purANa
% File name             : bhagpur.itx
% Category              : purana
% Location              : doc\_purana
% Description-comments  : .txt Provided by Ulrich with a searchable PDF
% Latest update         : July 16, 2010, October 6, 2018
% Send corrections to   : Sanskrit@cheerful.com
%
% This text is prepared by volunteers and is to be used for personal study 
% and research. The file is not to be copied or reposted for promotion of 
% any website or individuals or for commercial purpose without permission. 
% Please help to maintain respect for volunteer spirit.
%
\documentstyle[11pt,multicol,itrans]{article}
#include=ijag.inc
#endwordvowel=.h
\portraitwide
\parindent=100pt                
\let\usedvng=\Largedvng      % for 1 column     
\pagenumbering{itrans} 
\def\engtitle#1{\hrule\medskip\centerline{\LARGE #1}}
\def\itxtitle#1{\medskip\centerline{\LARGEdvng #1}\medskip\hrule}
\def\endtitles{\medskip\obeyspaceslines}
%%
\begin{document}
\engtitle{.. Shrimad Bhagavata Purana ..}##
\itxtitle{.. shrImad bhAgavata purANa ..}##\endtitles ##

         || OM namo bhagavate vAsudevAya ||
01010011 janmAdyasya yato.anvayAditaratashchArtheShvabhij~naH svarAT
01010012 tene brahma hR^idA ya Adikavaye muhyanti yatsUrayaH
01010013 tejovArimR^idAM yathA vinimayo yatra trisargo.amR^iShA
01010014 dhAmnA svena sadA nirastakuhakaM satyaM paraM dhImahi
01010021 dharmaH projjhitakaitavo.atra paramo nirmatsarANAM satAM
01010022 vedyaM vAstavamatra vastu shivadaM tApatrayonmUlanam
01010023 shrImadbhAgavate mahAmunikR^ite kiM vA parairIshvaraH
01010024 sadyo hR^idyavarudhyate.atra kR^itibhiH shushrUShubhistatkShaNAt
01010031 nigamakalpatarorgalitaM phalaM
01010032 shukamukhAdamR^itadravasaMyutam
01010033 pibata bhAgavataM rasamAlayaM
01010034 muhuraho rasikA bhuvi bhAvukAH
01010041 naimiShe.animiShakShetre IshayaH shaunakAdayaH
01010043 satraM svargAya lokAya sahasrasamamAsata
01010051 ta ekadA tu munayaH prAtarhutahutAgnayaH
01010053 satkR^itaM sUtamAsInaM paprachChuridamAdarAt
01010060 R^iShaya UchuH
01010061 tvayA khalu purANAni setihAsAni chAnagha
01010063 AkhyAtAnyapyadhItAni dharmashAstrANi yAnyuta
01010071 yAni vedavidAM shreShTho bhagavAnbAdarAyaNaH
01010073 anye cha munayaH sUta parAvaravido viduH
01010081 vettha tvaM saumya tatsarvaM tattvatastadanugrahAt
01010083 brUyuH snigdhasya shiShyasya guravo guhyamapyuta
01010091 tatra tatrA~njasAyuShmanbhavatA yadvinishchitam
01010093 puMsAmekAntataH shreyastannaH shaMsitumarhasi
01010101 prAyeNAlpAyuShaH sabhya kalAvasminyuge janAH
01010103 mandAH sumandamatayo mandabhAgyA hyupadrutAH
01010111 bhUrINi bhUrikarmANi shrotavyAni vibhAgashaH
01010113 ataH sAdho.atra yatsAraM samuddhR^itya manIShayA
01010115 brUhi bhadrAya bhUtAnAM yenAtmA suprasIdati
01010121 sUta jAnAsi bhadraM te bhagavAnsAtvatAM patiH
01010123 devakyAM vasudevasya jAto yasya chikIrShayA
01010131 tannaH shuShrUShamANAnAmarhasya~NgAnuvarNitum
01010133 yasyAvatAro bhUtAnAM kShemAya cha bhavAya cha
01010141 ApannaH saMsR^itiM ghorAM yannAma vivasho gR^iNan
01010143 tataH sadyo vimuchyeta yadbibheti svayaM bhayam
01010151 yatpAdasaMshrayAH sUta munayaH prashamAyanAH
01010153 sadyaH punantyupaspR^iShTAH svardhunyApo.anusevayA
01010161 ko vA bhagavatastasya puNyashlokeDyakarmaNaH
01010163 shuddhikAmo na shR^iNuyAdyashaH kalimalApaham
01010171 tasya karmANyudArANi parigItAni sUribhiH
01010173 brUhi naH shraddadhAnAnAM lIlayA dadhataH kalAH
01010181 athAkhyAhi harerdhImannavatArakathAH shubhAH
01010183 IlA vidadhataH svairamIshvarasyAtmamAyayA
01010191 vayaM tu na vitR^ipyAma uttamashlokavikrame
01010193 yachChR^iNvatAM rasaj~nAnAM svAdu svAdu pade pade
01010201 kR^itavAnkila karmANi saha rAmeNa keshavaH
01010203 atimartyAni bhagavAngUDhaH kapaTamAnuShaH
01010211 kalimAgatamAj~nAya kShetre.asminvaiShNave vayam
01010213 AsInA dIrghasatreNa kathAyAM sakShaNA hareH
01010221 tvaM naH sandarshito dhAtrA dustaraM nistitIrShatAm
01010223 kaliM sattvaharaM puMsAM karNadhAra ivArNavam
01010231 brUhi yogeshvare kR^iShNe brahmaNye dharmavarmaNi
01010233 svAM kAShThAmadhunopete dharmaH kaM sharaNaM gataH
01020010 vyAsa uvAcha
01020011 iti samprashnasaMhR^iShTo viprANAM raumaharshaNiH
01020013 pratipUjya vachasteshAM pravaktumupachakrame
01020020 sUta uvAcha
01020021 yaM pravrajantamanupetamapetakR^ityaM dvaipAyano virahakAtara AjuhAva
01020023 putreti tanmayatayA taravo.abhinedustaM sarvabhUtahR^idayaM munimAnato.asmi
01020031 yaH svAnubhAvamakhilashrutisAramekamadhyAtmadIpamatititIrShatAM tamo.andham
01020033 saMsAriNAM karuNayAha purANaguhyaM taM vyAsasUnumupayAmi guruM munInAm
01020041 nArAyaNaM namaskR^itya naraM chaiva narottamam
01020043 devIM sarasvatIM vyAsaM tato jayamudIrayet
01020051 munayaH sAdhu pR^iShTo.ahaM bhavadbhirlokama~Ngalam
01020053 yatkR^itaH kR^iShNasamprashno yenAtmA suprasIdati
01020062 sa vai puMsAM paro dharmo yato bhaktiradhokShaje
01020063 ahaitukyapratihatA yayAtmA suprasIdati
01020071 vAsudeve bhagavati bhaktiyogaH prayojitaH
01020073 janayatyAshu vairAgyaM j~nAnaM cha yadahaitukam
01020081 dharmaH svanuShThitaH puMsAM viShvaksenakathAsu yaH
01020083 notpAdayedyadi ratiM shrama eva hi kevalam
01020091 dharmasya hyApavargyasya nArtho.arthAyopakalpate
01020093 nArthasya dharmaikAntasya kAmo lAbhAya hi smR^itaH
01020101 kAmasya nendriyaprItirlAbho jIveta yAvatA
01020103 jIvasya tattvajij~nAsA nArtho yashcheha karmabhiH
01020111 vadanti tattattvavidastattvaM yajj~nAnamadvayam
01020113 brahmeti paramAtmeti bhagavAniti shabdyate
01020121 tachChraddadhAnA munayo j~nAnavairAgyayuktayA
01020123 pashyantyAtmani chAtmAnaM bhaktyA shrutagR^ihItayA
01020131 ataH pumbhirdvijashreShThA varNAshramavibhAgashaH
01020133 svanuShThitasya dharmasya saMsiddhirharitoShaNam
01020141 tasmAdekena manasA bhagavAnsAtvatAM patiH
01020143 shrotavyaH kIrtitavyashcha dhyeyaH pUjyashcha nityadA
01020151 yadanudhyAsinA yuktAH karmagranthinibandhanam
01020153 Chindanti kovidAstasya ko na kuryAtkathAratim
01020161 shushrUShoH shraddadhAnasya vAsudevakathAruchiH
01020163 syAnmahatsevayA viprAH puNyatIrthaniShevaNAt
01020171 shR^iNvatAM svakathAH kR^iShNaH puNyashravaNakIrtanaH
01020173 hR^idyantaHstho hyabhadrANi vidhunoti suhR^itsatAm
01020181 naShTaprAyeShvabhadreShu nityaM bhAgavatasevayA
01020183 bhagavatyuttamashloke bhaktirbhavati naiShThikI
01020191 tadA rajastamobhAvAH kAmalobhAdayashcha ye
01020193 cheta etairanAviddhaM sthitaM sattve prasIdati
01020201 evaM prasannamanaso bhagavadbhaktiyogataH
01020203 bhagavattattvavij~nAnaM muktasa~Ngasya jAyate
01020211 bhidyate hR^idayagranthishChidyante sarvasaMshayAH
01020213 kShIyante chAsya karmANi dR^iShTa evAtmanIshvare
01020221 ato vai kavayo nityaM bhaktiM paramayA mudA
01020223 vAsudeve bhagavati kurvantyAtmaprasAdanIm
01020231 sattvaM rajastama iti prakR^iterguNAstairyuktaH paramapuruSha eka ihAsya dhatte
01020233 sthityAdaye hariviri~nchihareti saMj~nAH shreyAMsi tatra khalu sattvatanornR^iNAM syuH
01020241 pArthivAddAruNo dhUmastasmAdagnistrayImayaH
01020243 tamasastu rajastasmAtsattvaM yadbrahmadarshanam
01020251 bhejire munayo.athAgre bhagavantamadhokShajam
01020253 sattvaM vishuddhaM kShemAya kalpante ye.anu tAniha
01020261 mumukShavo ghorarUpAnhitvA bhUtapatInatha
01020263 nArAyaNakalAH shAntA bhajanti hyanasUyavaH
01020271 rajastamaHprakR^itayaH samashIlA bhajanti vai
01020273 pitR^ibhUtaprajeshAdInshriyaishvaryaprajepsavaH
01020281 vAsudevaparA vedA vAsudevaparA makhAH
01020283 vAsudevaparA yoga vAsudevaparAH kriyAH
01020291 vAsudevaparaM j~nAnaM vAsudevaparaM tapaH
01020293 vAsudevaparo dharmo vAsudevaparA gatiH
01020301 sa evedaM sasarjAgre bhagavAnAtmamAyayA
01020303 sadasadrUpayA chAsau guNamayAguNo vibhuH
01020311 tayA vilasiteShveShu guNeShu guNavAniva
01020313 antaHpraviShTa AbhAti vij~nAnena vijR^imbhitaH
01020321 yathA hyavahito vahnirdAruShvekaH svayoniShu
01020323 nAneva bhAti vishvAtmA bhUteShu cha tathA pumAn
01020331 asau guNamayairbhAvairbhUtasUkShmendriyAtmabhiH
01020333 svanirmiteShu nirviShTo bhu~Nkte bhUteShu tadguNAn
01020341 bhAvayatyeSha sattvena lokAnvai lokabhAvanaH
01020343 lIlAvatArAnurato devatirya~NnarAdiShu
01030010 sUta uvAcha
01030011 jagR^ihe pauruShaM rUpaM bhagavAnmahadAdibhiH
01030013 sambhUtaM ShoDashakalamAdau lokasisR^ikShayA
01030021 yasyAmbhasi shayAnasya yoganidrAM vitanvataH
01030023 nAbhihradAmbujAdAsIdbrahmA vishvasR^ijAM patiH
01030031 yasyAvayavasaMsthAnaiH kalpito lokavistaraH
01030033 tadvai bhagavato rUpaM vishuddhaM sattvamUrjitam
01030041 pashyantyado rUpamadabhrachakShuShA sahasrapAdorubhujAnanAdbhutam
01030043 sahasramUrdhashravaNAkShinAsikaM sahasramaulyambarakuNDalollasat
01030051 etannAnAvatArANAM nidhAnaM bIjamavyayam
01030053 yasyAMshAMshena sR^ijyante devatirya~NnarAdayaH
01030061 sa eva prathamaM devaH kaumAraM sargamAshritaH
01030063 chachAra dushcharaM brahmA brahmacharyamakhaNDitam
01030071 dvitIyaM tu bhavAyAsya rasAtalagatAM mahIm
01030073 uddhariShyannupAdatta yaj~neshaH saukaraM vapuH
01030081 tR^itIyamR^iShisargaM vai devarShitvamupetya saH
01030083 tantraM sAtvatamAchaShTa naiShkarmyaM karmaNAM yataH
01030091 turye dharmakalAsarge naranArAyaNAvR^iShI
01030093 bhUtvAtmopashamopetamakaroddushcharaM tapaH
01030101 pa~nchamaH kapilo nAma siddheshaH kAlaviplutam
01030103 provAchAsuraye sA~NkhyaM tattvagrAmavinirNayam
01030111 ShaShThamatrerapatyatvaM vR^itaH prApto.anasUyayA
01030113 AnvIkShikImalarkAya prahlAdAdibhya UchivAn
01030121 tataH saptama AkUtyAM rucheryaj~no.abhyajAyata
01030123 sa yAmAdyaiH suragaNairapAtsvAyambhuvAntaram
01030131 aShTame merudevyAM tu nAbherjAta urukramaH
01030133 darshayanvartma dhIrANAM sarvAshramanamaskR^itam
01030141 R^iShibhiryAchito bheje navamaM pArthivaM vapuH
01030143 dugdhemAmoShadhIrviprAstenAyaM sa ushattamaH
01030151 rUpaM sa jagR^ihe mAtsyaM chAkShuShodadhisamplave
01030153 nAvyAropya mahImayyAmapAdvaivasvataM manum
01030161 surAsurANAmudadhiM mathnatAM mandarAchalam
01030163 dadhre kamaTharUpeNa pR^iShTha ekAdashe vibhuH
01030171 dhAnvantaraM dvAdashamaM trayodashamameva cha
01030173 apAyayatsurAnanyAnmohinyA mohayanstriyA
01030181 chaturdashaM nArasiMhaM bibhraddaityendramUrjitam
01030183 dadAra karajairUrAverakAM kaTakR^idyathA
01030191 pa~nchadashaM vAmanakaM kR^itvAgAdadhvaraM baleH
01030193 padatrayaM yAchamAnaH pratyAditsustripiShTapam
01030201 avatAre ShoDashame pashyanbrahmadruho nR^ipAn
01030203 triHsaptakR^itvaH kupito niHkShatrAmakaronmahIm
01030211 tataH saptadashe jAtaH satyavatyAM parAsharAt
01030213 chakre vedataroH shAkhA dR^iShTvA puMso.alpamedhasaH
01030221 naradevatvamApannaH surakAryachikIrShayA
01030223 samudranigrahAdIni chakre vIryANyataH param
01030231 ekonaviMshe viMshatime vR^iShNiShu prApya janmanI
01030233 rAmakR^iShNAviti bhuvo bhagavAnaharadbharam
01030241 tataH kalau sampravR^itte sammohAya suradviShAm
01030243 buddho nAmnA~njanasutaH kIkaTeShu bhaviShyati
01030251 athAsau yugasandhyAyAM dasyuprAyeShu rAjasu
01030253 janitA viShNuyashaso nAmnA kalkirjagatpatiH
01030261 avatArA hyasa~NkhyeyA hareH sattvanidherdvijAH
01030263 yathAvidAsinaH kulyAH sarasaH syuH sahasrashaH
01030271 R^iShayo manavo devA manuputrA mahaujasaH
01030273 kalAH sarve harereva saprajApatayaH smR^itAH
01030281 ete chAMshakalAH puMsaH kR^iShNastu bhagavAnsvayam
01030283 indrArivyAkulaM lokaM mR^iDayanti yuge yuge
01030291 janma guhyaM bhagavato ya etatprayato naraH
01030293 sAyaM prAtargR^iNanbhaktyA duHkhagrAmAdvimuchyate
01030301 etadrUpaM bhagavato hyarUpasya chidAtmanaH
01030303 mAyAguNairvirachitaM mahadAdibhirAtmani
01030311 yathA nabhasi meghaugho reNurvA pArthivo.anile
01030313 evaM draShTari dR^ishyatvamAropitamabuddhibhiH
01030321 ataH paraM yadavyaktamavyUDhaguNabR^iMhitam
01030323 adR^iShTAshrutavastutvAtsa jIvo yatpunarbhavaH
01030331 yatreme sadasadrUpe pratiShiddhe svasaMvidA
01030333 avidyayAtmani kR^ite iti tadbrahmadarshanam
01030341 yadyeShoparatA devI mAyA vaishAradI matiH
01030343 sampanna eveti vidurmahimni sve mahIyate
01030351 evaM cha janmAni karmANi hyakarturajanasya cha
01030353 varNayanti sma kavayo vedaguhyAni hR^itpateH
01030361 sa vA idaM vishvamamoghalIlaH sR^ijatyavatyatti na sajjate.asmin
01030363 bhUteShu chAntarhita AtmatantraH ShADvargikaM jighrati ShaDguNeshaH
01030371 na chAsya kashchinnipuNena dhAturavaiti jantuH kumanISha UtIH
01030373 nAmAni rUpANi manovachobhiH santanvato naTacharyAmivAj~naH
01030381 sa veda dhAtuH padavIM parasya durantavIryasya rathA~NgapANeH
01030383 yo.amAyayA santatayAnuvR^ittyA bhajeta tatpAdasarojagandham
01030391 atheha dhanyA bhagavanta itthaM yadvAsudeve.akhilalokanAthe
01030393 kurvanti sarvAtmakamAtmabhAvaM na yatra bhUyaH parivarta ugraH
01030401 idaM bhAgavataM nAma purANaM brahmasammitam
01030403 uttamashlokacharitaM chakAra bhagavAnR^iShiH
01030411 niHshreyasAya lokasya dhanyaM svastyayanaM mahat
01030413 tadidaM grAhayAmAsasutamAtmavatAM varam
01030421 sarvavedetihAsAnAM sAraM sAraM samuddhR^itam
01030423 sa tu saMshrAvayAmAsamahArAjaM parIkShitam
01030431 prAyopaviShTaM ga~NgAyAM parItaM paramarShibhiH
01030433 kR^iShNe svadhAmopagate dharmaj~nAnAdibhiH saha
01030441 kalau naShTadR^ishAmeSha purANArko.adhunoditaH
01030443 tatra kIrtayato viprA viprarSherbhUritejasaH
01030451 ahaM chAdhyagamaM tatra niviShTastadanugrahAt
01030453 so.ahaM vaH shrAvayiShyAmi yathAdhItaM yathAmati
01040010 vyAsa uvAcha
01040011 iti bruvANaM saMstUya munInAM dIrghasatriNAm
01040013 vR^iddhaH kulapatiH sUtaM bahvR^ichaH shaunako.abravIt
01040020 shaunaka uvAcha
01040021 sUta sUta mahAbhAga vada no vadatAM vara
01040023 kathAM bhAgavatIM puNyAM yadAha bhagavA~nChukaH
01040031 kasminyuge pravR^itteyaM sthAne vA kena hetunA
01040033 kutaH sa~nchoditaH kR^iShNaH kR^itavAnsaMhitAM muniH
01040041 tasya putro mahAyogI samadR^i~NnirvikalpakaH
01040043 ekAntamatirunnidro gUDho mUDha iveyate
01040051 dR^iShTvAnuyAntamR^iShimAtmajamapyanagnaM devyo hriyA paridadhurna sutasya chitram
01040053 tadvIkShya pR^ichChati munau jagadustavAsti strIpumbhidA na tu sutasya viviktadR^iShTeH
01040061 kathamAlakShitaH pauraiH samprAptaH kurujA~NgalAn
01040063 unmattamUkajaDavadvicharangajasAhvaye
01040071 kathaM vA pANDaveyasya rAjarShermuninA saha
01040073 saMvAdaH samabhUttAta yatraiShA sAtvatI shrutiH
01040081 sa godohanamAtraM hi gR^iheShu gR^ihamedhinAm
01040083 avekShate mahAbhAgastIrthIkurvaMstadAshramam
01040091 abhimanyusutaM sUta prAhurbhAgavatottamam
01040093 tasya janma mahAshcharyaM karmANi cha gR^iNIhi naH
01040101 sa samrATkasya vA hetoH pANDUnAM mAnavardhanaH
01040103 prAyopaviShTo ga~NgAyAmanAdR^ityAdhirATshriyam
01040111 namanti yatpAdaniketamAtmanaH shivAya hAnIya dhanAni shatravaH
01040113 kathaM sa vIraH shriyama~Nga dustyajAM yuvaiShatotsraShTumaho sahAsubhiH
01040121 shivAya lokasya bhavAya bhUtaye ya uttamashlokaparAyaNA janAH
01040123 jIvanti nAtmArthamasau parAshrayaM mumocha nirvidya kutaH kalevaram
01040131 tatsarvaM naH samAchakShva pR^iShTo yadiha ki~nchana
01040133 manye tvAM viShaye vAchAM snAtamanyatra ChAndasAt
01040140 sUta uvAcha
01040141 dvApare samanuprApte tR^itIye yugaparyaye
01040143 jAtaH parAsharAdyogI vAsavyAM kalayA hareH
01040151 sa kadAchitsarasvatyA upaspR^ishya jalaM shuchiH
01040153 vivikta eka AsIna udite ravimaNDale
01040161 parAvaraj~naH sa R^iShiH kAlenAvyaktaraMhasA
01040163 yugadharmavyatikaraM prAptaM bhuvi yuge yuge
01040171 bhautikAnAM cha bhAvAnAM shaktihrAsaM cha tatkR^itam
01040173 ashraddadhAnAnniHsattvAndurmedhAnhrasitAyuShaH
01040181 durbhagAMshcha janAnvIkShya munirdivyena chakShuShA
01040183 sarvavarNAshramANAM yaddadhyau hitamamoghadR^ik
01040191 chAturhotraM karma shuddhaM prajAnAM vIkShya vaidikam
01040193 vyadadhAdyaj~nasantatyai vedamekaM chaturvidham
01040201 R^igyajuHsAmAtharvAkhyA vedAshchatvAra uddhR^itAH
01040203 itihAsapurANaM cha pa~nchamo veda uchyate
01040211 tatrargvedadharaH pailaH sAmago jaiminiH kaviH
01040213 vaishampAyana evaiko niShNAto yajuShAmuta
01040221 atharvA~NgirasAmAsItsumanturdAruNo muniH
01040223 itihAsapurANAnAM pitA me romaharShaNaH
01040231 ta eta R^iShayo vedaM svaM svaM vyasyannanekadhA
01040233 shiShyaiH prashiShyaistachChiShyairvedAste shAkhino.abhavan
01040241 ta eva vedA durmedhairdhAryante puruShairyathA
01040243 evaM chakAra bhagavAnvyAsaH kR^ipaNavatsalaH
01040251 strIshUdradvijabandhUnAM trayI na shrutigocharA
01040253 karmashreyasi mUDhAnAM shreya evaM bhavediha
01040255 iti bhAratamAkhyAnaM kR^ipayA muninA kR^itam
01040261 evaM pravR^ittasya sadA bhUtAnAM shreyasi dvijAH
01040263 sarvAtmakenApi yadA nAtuShyaddhR^idayaM tataH
01040271 nAtiprasIdaddhR^idayaH sarasvatyAstaTe shuchau
01040273 vitarkayanviviktastha idaM chovAcha dharmavit
01040281 dhR^itavratena hi mayA ChandAMsi guravo.agnayaH
01040283 mAnitA nirvyalIkena gR^ihItaM chAnushAsanam
01040291 bhAratavyapadeshena hyAmnAyArthashcha pradarshitaH
01040293 dR^ishyate yatra dharmAdi strIshUdrAdibhirapyuta
01040301 tathApi bata me daihyo hyAtmA chaivAtmanA vibhuH
01040303 asampanna ivAbhAti brahmavarchasya sattamaH
01040311 kiM vA bhAgavatA dharmA na prAyeNa nirUpitAH
01040313 priyAH paramahaMsAnAM ta eva hyachyutapriyAH
01040321 tasyaivaM khilamAtmAnaM manyamAnasya khidyataH
01040323 kR^iShNasya nArado.abhyAgAdAshramaM prAgudAhR^itam
01040331 tamabhij~nAya sahasA pratyutthAyAgataM muniH
01040333 pUjayAmAsa vidhivannAradaM surapUjitam
01050010 sUta uvAcha
01050011 atha taM sukhamAsIna upAsInaM bR^ihachChravAH
01050013 devarShiH prAha viprarShiM vINApANiH smayanniva
01050020 nArada uvAcha
01050021 pArAsharya mahAbhAga bhavataH kachchidAtmanA
01050023 parituShyati shArIra AtmA mAnasa eva vA
01050031 jij~nAsitaM susampannamapi te mahadadbhutam
01050033 kR^itavAnbhArataM yastvaM sarvArthaparibR^iMhitam
01050041 jij~nAsitamadhItaM cha brahma yattatsanAtanam
01050043 tathApi shochasyAtmAnamakR^itArtha iva prabho
01050050 vyAsa uvAcha
01050051 astyeva me sarvamidaM tvayoktaM tathApi nAtmA parituShyate me
01050053 tanmUlamavyaktamagAdhabodhaM pR^ichChAmahe tvAtmabhavAtmabhUtam
01050061 sa vai bhavAnveda samastaguhyamupAsito yatpuruShaH purANaH
01050063 parAvaresho manasaiva vishvaM sR^ijatyavatyatti guNairasa~NgaH
01050071 tvaM paryaTannarka iva trilokImantashcharo vAyurivAtmasAkShI
01050073 parAvare brahmaNi dharmato vrataiH snAtasya me nyUnamalaM vichakShva
01050080 shrInArada uvAcha
01050081 bhavatAnuditaprAyaM yasho bhagavato.amalam
01050083 yenaivAsau na tuShyeta manye taddarshanaM khilam
01050091 yathA dharmAdayashchArthA munivaryAnukIrtitAH
01050093 na tathA vAsudevasya mahimA hyanuvarNitaH
01050101 na yadvachashchitrapadaM hareryasho jagatpavitraM pragR^iNIta karhichit
01050103 tadvAyasaM tIrthamushanti mAnasA na yatra haMsA niramantyushikkShayAH
01050111 tadvAgvisargo janatAghaviplavo yasminpratishlokamabaddhavatyapi
01050113 nAmAnyanantasya yasho.a~NkitAni yatshR^iNvanti gAyanti gR^iNanti sAdhavaH
01050121 naiShkarmyamapyachyutabhAvavarjitaM na shobhate j~nAnamalaM nira~njanam
01050123 kutaH punaH shashvadabhadramIshvare na chArpitaM karma yadapyakAraNam
01050131 atho mahAbhAga bhavAnamoghadR^ikShuchishravAH satyarato dhR^itavrataH
01050133 urukramasyAkhilabandhamuktaye samAdhinAnusmara tadvicheShTitam
01050141 tato.anyathA ki~nchana yadvivakShataH pR^ithagdR^ishastatkR^itarUpanAmabhiH
01050143 na karhichitkvApi cha duHsthitA matirlabheta vAtAhatanaurivAspadam
01050151 jugupsitaM dharmakR^ite.anushAsataH svabhAvaraktasya mahAnvyatikramaH
01050153 yadvAkyato dharma itItaraH sthito na manyate tasya nivAraNaM janaH
01050161 vichakShaNo.asyArhati vedituM vibhoranantapArasya nivR^ittitaH sukham
01050163 pravartamAnasya guNairanAtmanastato bhavAndarshaya cheShTitaM vibhoH
01050171 tyaktvA svadharmaM charaNAmbujaM harerbhajannapakvo.atha patettato yadi
01050173 yatra kva vAbhadramabhUdamuShya kiM ko vArtha Apto.abhajatAM svadharmataH
01050181 tasyaiva hetoH prayateta kovido na labhyate yadbhramatAmuparyadhaH
01050183 tallabhyate duHkhavadanyataH sukhaM kAlena sarvatra gabhIraraMhasA
01050191 na vai jano jAtu katha~nchanAvrajenmukundasevyanyavada~Nga saMsR^itim
01050193 smaranmukundA~NghryupagUhanaM punarvihAtumichChenna rasagraho janaH
01050201 idaM hi vishvaM bhagavAnivetaro yato jagatsthAnanirodhasambhavAH
01050203 taddhi svayaM veda bhavAMstathApi te prAdeshamAtraM bhavataH pradarshitam
01050211 tvamAtmanAtmAnamavehyamoghadR^ikparasya puMsaH paramAtmanaH kalAm
01050213 ajaM prajAtaM jagataH shivAya tanmahAnubhAvAbhyudayo.adhigaNyatAm
01050221 idaM hi puMsastapasaH shrutasya vA sviShTasya sUktasya cha buddhidattayoH
01050223 avichyuto.arthaH kavibhirnirUpito yaduttamashlokaguNAnuvarNanam
01050231 ahaM purAtItabhave.abhavaM mune dAsyAstu kasyAshchana vedavAdinAm
01050233 nirUpito bAlaka eva yoginAM shushrUShaNe prAvR^iShi nirvivikShatAm
01050241 te mayyapetAkhilachApale.arbhake dAnte.adhR^itakrIDanake.anuvartini
01050243 chakruH kR^ipAM yadyapi tulyadarshanAH shushrUShamANe munayo.alpabhAShiNi
01050251 uchChiShTalepAnanumodito dvijaiH sakR^itsma bhu~nje tadapAstakilbiShaH
01050253 evaM pravR^ittasya vishuddhachetasastaddharma evAtmaruchiH prajAyate
01050261 tatrAnvahaM kR^iShNakathAH pragAyatAmanugraheNAshR^iNavaM manoharAH
01050263 tAH shraddhayA me.anupadaM vishR^iNvataH priyashravasya~Nga mamAbhavadruchiH
01050271 tasmiMstadA labdharuchermahAmate priyashravasyaskhalitA matirmama
01050273 yayAhametatsadasatsvamAyayA pashye mayi brahmaNi kalpitaM pare
01050281 itthaM sharatprAvR^iShikAvR^itU harervishR^iNvato me.anusavaM yasho.amalam
01050283 sa~NkIrtyamAnaM munibhirmahAtmabhirbhaktiH pravR^ittAtmarajastamopahA
01050291 tasyaivaM me.anuraktasya prashritasya hatainasaH
01050293 shraddadhAnasya bAlasya dAntasyAnucharasya cha
01050301 j~nAnaM guhyatamaM yattatsAkShAdbhagavatoditam
01050303 anvavochangamiShyantaH kR^ipayA dInavatsalAH
01050311 yenaivAhaM bhagavato vAsudevasya vedhasaH
01050313 mAyAnubhAvamavidaM yena gachChanti tatpadam
01050321 etatsaMsUchitaM brahmaMstApatrayachikitsitam
01050323 yadIshvare bhagavati karma brahmaNi bhAvitam
01050331 Amayo yashcha bhUtAnAM jAyate yena suvrata
01050333 tadeva hyAmayaM dravyaM na punAti chikitsitam
01050341 evaM nR^iNAM kriyAyogAH sarve saMsR^itihetavaH
01050343 ta evAtmavinAshAya kalpante kalpitAH pare
01050351 yadatra kriyate karma bhagavatparitoShaNam
01050353 j~nAnaM yattadadhInaM hi bhaktiyogasamanvitam
01050361 kurvANA yatra karmANi bhagavachChikShayAsakR^it
01050363 gR^iNanti guNanAmAni kR^iShNasyAnusmaranti cha
01050371 oM namo bhagavate tubhyaM vAsudevAya dhImahi
01050373 pradyumnAyAniruddhAya namaH sa~NkarShaNAya cha
01050381 iti mUrtyabhidhAnena mantramUrtimamUrtikam
01050383 yajate yaj~napuruShaM sa samyagdarshanaH pumAn
01050391 imaM svanigamaM brahmannavetya madanuShThitam
01050393 adAnme j~nAnamaishvaryaM svasminbhAvaM cha keshavaH
01050401 tvamapyadabhrashruta vishrutaM vibhoH samApyate yena vidAM bubhutsitam
01050403 prAkhyAhi duHkhairmuhurarditAtmanAM sa~NkleshanirvANamushanti nAnyathA
01060010 sUta uvAcha
01060011 evaM nishamya bhagavAndevarSherjanma karma cha
01060013 bhUyaH paprachCha taM brahmanvyAsaH satyavatIsutaH
01060020 vyAsa uvAcha
01060021 bhikShubhirvipravasite vij~nAnAdeShTR^ibhistava
01060023 vartamAno vayasyAdye tataH kimakarodbhavAn
01060031 svAyambhuva kayA vR^ittyA vartitaM te paraM vayaH
01060033 kathaM chedamudasrAkShIH kAle prApte kalevaram
01060041 prAkkalpaviShayAmetAM smR^itiM te munisattama
01060043 na hyeSha vyavadhAtkAla eSha sarvanirAkR^itiH
01060050 nArada uvAcha
01060051 bhikShubhirvipravasite vij~nAnAdeShTR^ibhirmama
01060053 vartamAno vayasyAdye tata etadakAraSham
01060061 ekAtmajA me jananI yoShinmUDhA cha ki~NkarI
01060063 mayyAtmaje.ananyagatau chakre snehAnubandhanam
01060071 sAsvatantrA na kalpAsIdyogakShemaM mamechChatI
01060073 Ishasya hi vashe loko yoShA dArumayI yathA
01060081 ahaM cha tadbrahmakule UShivAMstadupekShayA
01060083 digdeshakAlAvyutpanno bAlakaH pa~nchahAyanaH
01060091 ekadA nirgatAM gehAdduhantIM nishi gAM pathi
01060093 sarpo.adashatpadA spR^iShTaH kR^ipaNAM kAlachoditaH
01060101 tadA tadahamIshasya bhaktAnAM shamabhIpsataH
01060103 anugrahaM manyamAnaH prAtiShThaM dishamuttarAm
01060111 sphItA~njanapadAMstatra puragrAmavrajAkarAn
01060113 kheTakharvaTavATIshcha vanAnyupavanAni cha
01060121 chitradhAtuvichitrAdrInibhabhagnabhujadrumAn
01060123 jalAshayA~nChivajalAnnalinIH surasevitAH
01060131 chitrasvanaiH patrarathairvibhramadbhramarashriyaH
01060133 nalaveNusharastanba kushakIchakagahvaram
01060141 eka evAtiyAto.ahamadrAkShaM vipinaM mahat
01060143 ghoraM pratibhayAkAraM vyAlolUkashivAjiram
01060151 parishrAntendriyAtmAhaM tR^iTparIto bubhukShitaH
01060153 snAtvA pItvA hrade nadyA upaspR^iShTo gatashramaH
01060161 tasminnirmanuje.araNye pippalopastha AshritaH
01060163 AtmanAtmAnamAtmasthaM yathAshrutamachintayam
01060171 dhyAyatashcharaNAmbhojaM bhAvanirjitachetasA
01060173 autkaNThyAshrukalAkShasya hR^idyAsInme shanairhariH
01060181 premAtibharanirbhinna pulakA~Ngo.atinirvR^itaH
01060183 Anandasamplave lIno nApashyamubhayaM mune
01060191 rUpaM bhagavato yattanmanaHkAntaM shuchApaham
01060193 apashyansahasottasthe vaiklavyAddurmanA iva
01060201 didR^ikShustadahaM bhUyaH praNidhAya mano hR^idi
01060203 vIkShamANo.api nApashyamavitR^ipta ivAturaH
01060211 evaM yatantaM vijane mAmAhAgocharo girAm
01060213 gambhIrashlakShNayA vAchA shuchaH prashamayanniva
01060221 hantAsmi~njanmani bhavAnmA mAM draShTumihArhati
01060223 avipakvakaShAyANAM durdarsho.ahaM kuyoginAm
01060231 sakR^idyaddarshitaM rUpametatkAmAya te.anagha
01060233 matkAmaH shanakaiH sAdhu sarvAnmu~nchati hR^ichChayAn
01060241 satsevayAdIrghayApi jAtA mayi dR^iDhA matiH
01060243 hitvAvadyamimaM lokaM gantA majjanatAmasi
01060251 matirmayi nibaddheyaM na vipadyeta karhichit
01060253 prajAsarganirodhe.api smR^itishcha madanugrahAt
01060261 etAvaduktvopararAma tanmahadbhUtaM nabholi~Ngamali~NgamIshvaram
01060263 ahaM cha tasmai mahatAM mahIyase shIrShNAvanAmaM vidadhe.anukampitaH
01060271 nAmAnyanantasya hatatrapaH paThanguhyAni bhadrANi kR^itAni cha smaran
01060273 gAM paryaTaMstuShTamanA gataspR^ihaH kAlaM pratIkShanvimado vimatsaraH
01060281 evaM kR^iShNamaterbrahmannAsaktasyAmalAtmanaH
01060283 kAlaH prAdurabhUtkAle taDitsaudAmanI yathA
01060291 prayujyamAne mayi tAM shuddhAM bhAgavatIM tanum
01060293 ArabdhakarmanirvANo nyapatatpA~nchabhautikaH
01060301 kalpAnta idamAdAya shayAne.ambhasyudanvataH
01060303 shishayiShoranuprANaM vivishe.antarahaM vibhoH
01060311 sahasrayugaparyante utthAyedaM sisR^ikShataH
01060313 marIchimishrA R^iShayaH prANebhyo.ahaM cha jaj~nire
01060321 antarbahishcha lokAMstrInparyemyaskanditavrataH
01060323 anugrahAnmahAviShNoravighAtagatiH kvachit
01060331 devadattAmimAM vINAM svarabrahmavibhUShitAm
01060333 mUrchChayitvA harikathAM gAyamAnashcharAmyaham
01060341 pragAyataH svavIryANi tIrthapAdaH priyashravAH
01060343 AhUta iva me shIghraM darshanaM yAti chetasi
01060351 etaddhyAturachittAnAM mAtrAsparshechChayA muhuH
01060353 bhavasindhuplavo dR^iShTo haricharyAnuvarNanam
01060361 yamAdibhiryogapathaiH kAmalobhahato muhuH
01060363 mukundasevayA yadvattathAtmAddhA na shAmyati
01060371 sarvaM tadidamAkhyAtaM yatpR^iShTo.ahaM tvayAnagha
01060373 janmakarmarahasyaM me bhavatashchAtmatoShaNam
01060380 sUta uvAcha
01060381 evaM sambhAShya bhagavAnnArado vAsavIsutam
01060383 Amantrya vINAM raNayanyayau yAdR^ichChiko muniH
01060391 aho devarShirdhanyo.ayaM yatkIrtiM shAr~NgadhanvanaH
01060393 gAyanmAdyannidaM tantryA ramayatyAturaM jagat
01070010 shaunaka uvAcha
01070011 nirgate nArade sUta bhagavAnbAdarAyaNaH
01070011 shrutavAMstadabhipretaM tataH kimakarodvibhuH
01070020 sUta uvAcha
01070021 brahmanadyAM sarasvatyAmAshramaH pashchime taTe
01070023 shamyAprAsa iti prokta R^iShINAM satravardhanaH
01070031 tasminsva Ashrame vyAso badarIShaNDamaNDite
01070033 AsIno.apa upaspR^ishya praNidadhyau manaH svayam
01070041 bhaktiyogena manasi samyakpraNihite.amale
01070043 apashyatpuruShaM pUrNaM mAyAM cha tadapAshrayam
01070051 yayA sammohito jIva AtmAnaM triguNAtmakam
01070053 paro.api manute.anarthaM tatkR^itaM chAbhipadyate
01070061 anarthopashamaM sAkShAdbhaktiyogamadhokShaje
01070063 lokasyAjAnato vidvAMshchakre sAtvatasaMhitAm
01070071 yasyAM vai shrUyamANAyAM kR^iShNe paramapUruShe
01070073 bhaktirutpadyate puMsaH shokamohabhayApahA
01070081 sa saMhitAM bhAgavatIM kR^itvAnukramya chAtmajam
01070083 shukamadhyApayAmAsa nivR^ittinirataM muniH
01070090 shaunaka uvAcha
01070091 sa vai nivR^ittinirataH sarvatropekShako muniH
01070093 kasya vA bR^ihatImetAmAtmArAmaH samabhyasat
01070100 sUta uvAcha
01070101 AtmArAmAshcha munayo nirgranthA apyurukrame
01070103 kurvantyahaitukIM bhaktimitthambhUtaguNo hariH
01070111 harerguNAkShiptamatirbhagavAnbAdarAyaNiH
01070113 adhyagAnmahadAkhyAnaM nityaM viShNujanapriyaH
01070121 parIkShito.atha rAjarSherjanmakarmavilApanam
01070123 saMsthAM cha pANDuputrANAM vakShye kR^iShNakathodayam
01070131 yadA mR^idhe kauravasR^i~njayAnAM vIreShvatho vIragatiM gateShu
01070133 vR^ikodarAviddhagadAbhimarsha bhagnorudaNDe dhR^itarAShTraputre
01070141 bhartuH priyaM drauNiriti sma pashyankR^iShNAsutAnAM svapatAM shirAMsi
01070143 upAharadvipriyameva tasya jugupsitaM karma vigarhayanti
01070151 mAtA shishUnAM nidhanaM sutAnAM nishamya ghoraM paritapyamAnA
01070153 tadArudadvAShpakalAkulAkShI tAM sAntvayannAha kirITamAlI
01070161 tadA shuchaste pramR^ijAmi bhadre yadbrahmabandhoH shira AtatAyinaH
01070163 gANDIvamuktairvishikhairupAhare tvAkramya yatsnAsyasi dagdhaputrA
01070171 iti priyAM valguvichitrajalpaiH sa sAntvayitvAchyutamitrasUtaH
01070173 anvAdravaddaMshita ugradhanvA kapidhvajo guruputraM rathena
01070181 tamApatantaM sa vilakShya dUrAtkumArahodvignamanA rathena
01070183 parAdravatprANaparIpsururvyAM yAvadgamaM rudrabhayAdyathA kaH
01070191 yadAsharaNamAtmAnamaikShata shrAntavAjinam
01070193 astraM brahmashiro mene AtmatrANaM dvijAtmajaH
01070201 athopaspR^ishya salilaM sandadhe tatsamAhitaH
01070203 ajAnannapi saMhAraM prANakR^ichChra upasthite
01070211 tataH prAduShkR^itaM tejaH prachaNDaM sarvato disham
01070213 prANApadamabhiprekShya viShNuM jiShNuruvAcha ha
01070220 arjuna uvAcha
01070221 kR^iShNa kR^iShNa mahAbAho bhaktAnAmabhaya~Nkara
01070223 tvameko dahyamAnAnAmapavargo.asi saMsR^iteH
01070231 tvamAdyaH puruShaH sAkShAdIshvaraH prakR^iteH paraH
01070233 mAyAM vyudasya chichChaktyA kaivalye sthita Atmani
01070241 sa eva jIvalokasya mAyAmohitachetasaH
01070243 vidhatse svena vIryeNa shreyo dharmAdilakShaNam
01070251 tathAyaM chAvatAraste bhuvo bhArajihIrShayA
01070253 svAnAM chAnanyabhAvAnAmanudhyAnAya chAsakR^it
01070261 kimidaM svitkuto veti devadeva na vedmyaham
01070263 sarvato mukhamAyAti tejaH paramadAruNam
01070270 shrIbhagavAnuvAcha
01070271 vetthedaM droNaputrasya brAhmamastraM pradarshitam
01070273 naivAsau veda saMhAraM prANabAdha upasthite
01070281 na hyasyAnyatamaM ki~nchidastraM pratyavakarshanam
01070283 jahyastrateja unnaddhamastraj~no hyastratejasA
01070290 sUta uvAcha
01070291 shrutvA bhagavatA proktaM phAlgunaH paravIrahA
01070293 spR^iShTvApastaM parikramya brAhmaM brAhmAstraM sandadhe
01070301 saMhatyAnyonyamubhayostejasI sharasaMvR^ite
01070303 AvR^itya rodasI khaM cha vavR^idhAte.arkavahnivat
01070311 dR^iShTvAstratejastu tayostrIllokAnpradahanmahat
01070313 dahyamAnAH prajAH sarvAH sAMvartakamamaMsata
01070321 prajopadravamAlakShya lokavyatikaraM cha tam
01070323 mataM cha vAsudevasya sa~njahArArjuno dvayam
01070331 tata AsAdya tarasA dAruNaM gautamIsutam
01070333 babandhAmarShatAmrAkShaH pashuM rashanayA yathA
01070341 shibirAya ninIShantaM rajjvA baddhvA ripuM balAt
01070343 prAhArjunaM prakupito bhagavAnambujekShaNaH
01070351 mainaM pArthArhasi trAtuM brahmabandhumimaM jahi
01070353 yo.asAvanAgasaH suptAnavadhInnishi bAlakAn
01070361 mattaM pramattamunmattaM suptaM bAlaM striyaM jaDam
01070363 prapannaM virathaM bhItaM na ripuM hanti dharmavit
01070371 svaprANAnyaH paraprANaiH prapuShNAtyaghR^iNaH khalaH
01070373 tadvadhastasya hi shreyo yaddoShAdyAtyadhaH pumAn
01070381 pratishrutaM cha bhavatA pA~nchAlyai shR^iNvato mama
01070383 AhariShye shirastasya yaste mAnini putrahA
01070391 tadasau vadhyatAM pApa AtatAyyAtmabandhuhA
01070393 bhartushcha vipriyaM vIra kR^itavAnkulapAMsanaH
01070400 sUta uvAcha
01070401 evaM parIkShatA dharmaM pArthaH kR^iShNena choditaH
01070403 naichChaddhantuM gurusutaM yadyapyAtmahanaM mahAn
01070411 athopetya svashibiraM govindapriyasArathiH
01070413 nyavedayattaM priyAyai shochantyA AtmajAnhatAn
01070421 tathAhR^itaM pashuvatpAshabaddhamavA~NmukhaM karmajugupsitena
01070423 nirIkShya kR^iShNApakR^itaM guroH sutaM vAmasvabhAvA kR^ipayA nanAma cha
01070431 uvAcha chAsahantyasya bandhanAnayanaM satI
01070433 muchyatAM muchyatAmeSha brAhmaNo nitarAM guruH
01070441 sarahasyo dhanurvedaH savisargopasaMyamaH
01070443 astragrAmashcha bhavatA shikShito yadanugrahAt
01070451 sa eSha bhagavAndroNaH prajArUpeNa vartate
01070453 tasyAtmano.ardhaM patnyAste nAnvagAdvIrasUH kR^ipI
01070461 taddharmaj~na mahAbhAga bhavadbhirgauravaM kulam
01070463 vR^ijinaM nArhati prAptuM pUjyaM vandyamabhIkShNashaH
01070471 mA rodIdasya jananI gautamI patidevatA
01070473 yathAhaM mR^itavatsArtA rodimyashrumukhI muhuH
01070481 yaiH kopitaM brahmakulaM rAjanyairajitAtmabhiH
01070483 tatkulaM pradahatyAshu sAnubandhaM shuchArpitam
01070490 sUta uvAcha
01070491 dharmyaM nyAyyaM sakaruNaM nirvyalIkaM samaM mahat
01070493 rAjA dharmasuto rAj~nyAHpratyanandadvacho dvijAH
01070501 nakulaH sahadevashcha yuyudhAno dhana~njayaH
01070503 bhagavAndevakIputro ye chAnye yAshcha yoShitaH
01070511 tatrAhAmarShito bhImastasya shreyAnvadhaH smR^itaH
01070513 na bharturnAtmanashchArthe yo.ahansuptAnshishUnvR^ithA
01070521 nishamya bhImagaditaM draupadyAshcha chaturbhujaH
01070523 Alokya vadanaM sakhyuridamAha hasanniva
01070530 shrIbhagavAnuvAcha
01070531 brahmabandhurna hantavya AtatAyI vadhArhaNaH
01070533 mayaivobhayamAmnAtaM paripAhyanushAsanam
01070541 kuru pratishrutaM satyaM yattatsAntvayatA priyAm
01070543 priyaM cha bhImasenasya pA~nchAlyA mahyameva cha
01070550 sUta uvAcha
01070551 arjunaH sahasAj~nAya harerhArdamathAsinA
01070553 maNiM jahAra mUrdhanyaM dvijasya sahamUrdhajam
01070561 vimuchya rashanAbaddhaM bAlahatyAhataprabham
01070563 tejasA maNinA hInaM shibirAnnirayApayat
01070571 vapanaM draviNAdAnaM sthAnAnniryApaNaM tathA
01070573 eSha hi brahmabandhUnAM vadho nAnyo.asti daihikaH
01070581 putrashokAturAH sarve pANDavAH saha kR^iShNayA
01070583 svAnAM mR^itAnAM yatkR^ityaM chakrurnirharaNAdikam
01080010 sUta uvAcha
01080011 atha te samparetAnAM svAnAmudakamichChatAm
01080013 dAtuM sakR^iShNA ga~NgAyAM puraskR^itya yayuH striyaH
01080021 te ninIyodakaM sarve vilapya cha bhR^ishaM punaH
01080023 AplutA haripAdAbjarajaHpUtasarijjale
01080031 tatrAsInaM kurupatiM dhR^itarAShTraM sahAnujam
01080033 gAndhArIM putrashokArtAM pR^ithAM kR^iShNAM cha mAdhavaH
01080041 sAntvayAmAsa munibhirhatabandhU~nshuchArpitAn
01080043 bhUteShu kAlasya gatiM darshayanna pratikriyAm
01080051 sAdhayitvAjAtashatroH svaM rAjyaM kitavairhR^itam
01080053 ghAtayitvAsato rAj~naH kachasparshakShatAyuShaH
01080061 yAjayitvAshvamedhaistaM tribhiruttamakalpakaiH
01080063 tadyashaH pAvanaM dikShu shatamanyorivAtanot
01080071 Amantrya pANDuputrAMshcha shaineyoddhavasaMyutaH
01080073 dvaipAyanAdibhirvipraiH pUjitaiH pratipUjitaH
01080081 gantuM kR^itamatirbrahmandvArakAM rathamAsthitaH
01080083 upalebhe.abhidhAvantImuttarAM bhayavihvalAm
01080090 uttarovAcha
01080091 pAhi pAhi mahAyogindevadeva jagatpate
01080093 nAnyaM tvadabhayaM pashye yatra mR^ityuH parasparam
01080101 abhidravati mAmIsha sharastaptAyaso vibho
01080103 kAmaM dahatu mAM nAtha mA me garbho nipAtyatAm
01080110 sUta uvAcha
01080111 upadhArya vachastasyA bhagavAnbhaktavatsalaH
01080113 apANDavamidaM kartuM drauNerastramabudhyata
01080121 tarhyevAtha munishreShTha pANDavAH pa~ncha sAyakAn
01080123 Atmano.abhimukhAndIptAnAlakShyAstrANyupAdaduH
01080131 vyasanaM vIkShya tatteShAmananyaviShayAtmanAm
01080133 sudarshanena svAstreNa svAnAM rakShAM vyadhAdvibhuH
01080141 antaHsthaH sarvabhUtAnAmAtmA yogeshvaro hariH
01080143 svamAyayAvR^iNodgarbhaM vairATyAH kurutantave
01080151 yadyapyastraM brahmashirastvamoghaM chApratikriyam
01080153 vaiShNavaM teja AsAdya samashAmyadbhR^igUdvaha
01080161 mA maMsthA hyetadAshcharyaM sarvAshcharyamaye ~nchyute
01080163 ya idaM mAyayA devyA sR^ijatyavati hantyajaH
01080171 brahmatejovinirmuktairAtmajaiH saha kR^iShNayA
01080173 prayANAbhimukhaM kR^iShNamidamAha pR^ithA satI
01080180 kuntyuvAcha
01080181 namasye puruShaM tvAdyamIshvaraM prakR^iteH param
01080183 alakShyaM sarvabhUtAnAmantarbahiravasthitam
01080191 mAyAjavanikAchChannamaj~nAdhokShajamavyayam
01080193 na lakShyase mUDhadR^ishA naTo nATyadharo yathA
01080201 tathA paramahaMsAnAM munInAmamalAtmanAm
01080203 bhaktiyogavidhAnArthaM kathaM pashyema hi striyaH
01080211 kR^iShNAya vAsudevAya devakInandanAya cha
01080213 nandagopakumArAya govindAya namo namaH
01080221 namaH pa~NkajanAbhAya namaH pa~NkajamAline
01080223 namaH pa~NkajanetrAya namaste pa~NkajA~Nghraye
01080231 yathA hR^iShIkesha khalena devakI kaMsena ruddhAtichiraM shuchArpitA
01080233 vimochitAhaM cha sahAtmajA vibho tvayaiva nAthena muhurvipadgaNAt
01080241 viShAnmahAgneH puruShAdadarshanAdasatsabhAyA vanavAsakR^ichChrataH
01080243 mR^idhe mR^idhe.anekamahArathAstrato drauNyastratashchAsma hare.abhirakShitAH
01080251 vipadaH santu tAH shashvattatra tatra jagadguro
01080253 bhavato darshanaM yatsyAdapunarbhavadarshanam
01080261 janmaishvaryashrutashrIbhiredhamAnamadaH pumAn
01080263 naivArhatyabhidhAtuM vai tvAmaki~nchanagocharam
01080271 namo.aki~nchanavittAya nivR^ittaguNavR^ittaye
01080273 AtmArAmAya shAntAya kaivalyapataye namaH
01080281 manye tvAM kAlamIshAnamanAdinidhanaM vibhum
01080283 samaM charantaM sarvatra bhUtAnAM yanmithaH kaliH
01080291 na veda kashchidbhagavaMshchikIrShitaM tavehamAnasya nR^iNAM viDambanam
01080293 na yasya kashchiddayito.asti karhichiddveShyashcha yasminviShamA matirnR^iNAm
01080301 janma karma cha vishvAtmannajasyAkarturAtmanaH
01080303 tirya~NnR^IShiShu yAdaHsu tadatyantaviDambanam
01080311 gopyAdade tvayi kR^itAgasi dAma tAvadyA te dashAshrukalilA~njanasambhramAkSham
01080313 vaktraM ninIya bhayabhAvanayA sthitasya sA mAM vimohayati bhIrapi yadbibheti
01080321 kechidAhurajaM jAtaM puNyashlokasya kIrtaye
01080323 yadoH priyasyAnvavAye malayasyeva chandanam
01080331 apare vasudevasya devakyAM yAchito.abhyagAt
01080333 ajastvamasya kShemAya vadhAya cha suradviShAm
01080341 bhArAvatAraNAyAnye bhuvo nAva ivodadhau
01080343 sIdantyA bhUribhAreNa jAto hyAtmabhuvArthitaH
01080351 bhave.asminklishyamAnAnAmavidyAkAmakarmabhiH
01080353 shravaNasmaraNArhANi kariShyanniti kechana
01080361 shR^iNvanti gAyanti gR^iNantyabhIkShNashaH smaranti nandanti tavehitaM janAH
01080363 ta eva pashyantyachireNa tAvakaM bhavapravAhoparamaM padAmbujam
01080371 apyadya nastvaM svakR^itehita prabho jihAsasi svitsuhR^ido.anujIvinaH
01080373 yeShAM na chAnyadbhavataH padAmbujAtparAyaNaM rAjasu yojitAMhasAm
01080381 ke vayaM nAmarUpAbhyAM yadubhiH saha pANDavAH
01080383 bhavato.adarshanaM yarhi hR^iShIkANAmiveshituH
01080391 neyaM shobhiShyate tatra yathedAnIM gadAdhara
01080393 tvatpadaira~NkitA bhAti svalakShaNavilakShitaiH
01080401 ime janapadAH svR^iddhAH supakvauShadhivIrudhaH
01080403 vanAdrinadyudanvanto hyedhante tava vIkShitaiH
01080411 atha vishvesha vishvAtmanvishvamUrte svakeShu me
01080413 snehapAshamimaM Chindhi dR^iDhaM pANDuShu vR^iShNiShu
01080421 tvayi me.ananyaviShayA matirmadhupate.asakR^it
01080423 ratimudvahatAdaddhA ga~Ngevaughamudanvati
01080431 shrIkR^iShNa kR^iShNasakha vR^iShNyR^iShabhAvanidhrugrAjanyavaMshadahanAnapavargavIrya
01080433 govinda godvijasurArtiharAvatAra yogeshvarAkhilaguro bhagavannamaste
01080440 sUta uvAcha
01080441 pR^ithayetthaM kalapadaiH pariNUtAkhilodayaH
01080443 mandaM jahAsa vaikuNTho mohayanniva mAyayA
01080451 tAM bADhamityupAmantrya pravishya gajasAhvayam
01080453 striyashcha svapuraM yAsyanpremNA rAj~nA nivAritaH
01080461 vyAsAdyairIshvarehAj~naiH kR^iShNenAdbhutakarmaNA
01080463 prabodhito.apItihAsairnAbudhyata shuchArpitaH
01080471 Aha rAjA dharmasutashchintayansuhR^idAM vadham
01080473 prAkR^itenAtmanA viprAH snehamohavashaM gataH
01080481 aho me pashyatAj~nAnaM hR^idi rUDhaM durAtmanaH
01080483 pArakyasyaiva dehasya bahvyo me.akShauhiNIrhatAH
01080491 bAladvijasuhR^inmitra pitR^ibhrAtR^igurudruhaH
01080493 na me syAnnirayAnmokSho hyapi varShAyutAyutaiH
01080501 naino rAj~naH prajAbharturdharmayuddhe vadho dviShAm
01080503 iti me na tu bodhAya kalpate shAsanaM vachaH
01080511 strINAM maddhatabandhUnAM droho yo.asAvihotthitaH
01080513 karmabhirgR^ihamedhIyairnAhaM kalpo vyapohitum
01080521 yathA pa~Nkena pa~NkAmbhaH surayA vA surAkR^itam
01080523 bhUtahatyAM tathaivaikAM na yaj~nairmArShTumarhati
01090010 sUta uvAcha
01090011 iti bhItaH prajAdrohAtsarvadharmavivitsayA
01090013 tato vinashanaM prAgAdyatra devavrato.apatat
01090021 tadA te bhrAtaraH sarve sadashvaiH svarNabhUShitaiH
01090023 anvagachChanrathairviprA vyAsadhaumyAdayastathA
01090031 bhagavAnapi viprarShe rathena sadhana~njayaH
01090033 sa tairvyarochata nR^ipaH kuvera iva guhyakaiH
01090041 dR^iShTvA nipatitaM bhUmau divashchyutamivAmaram
01090043 praNemuH pANDavA bhIShmaM sAnugAH saha chakriNA
01090051 tatra brahmarShayaH sarve devarShayashcha sattama
01090053 rAjarShayashcha tatrAsandraShTuM bharatapu~Ngavam
01090061 parvato nArado dhaumyo bhagavAnbAdarAyaNaH
01090063 bR^ihadashvo bharadvAjaH sashiShyo reNukAsutaH
01090071 vasiShTha indrapramadastrito gR^itsamado.asitaH
01090073 kakShIvAngautamo.atrishcha kaushiko.atha sudarshanaH
01090081 anye cha munayo brahmanbrahmarAtAdayo.amalAH
01090083 shiShyairupetA AjagmuH kashyapA~NgirasAdayaH
01090091 tAnsametAnmahAbhAgAnupalabhya vasUttamaH
01090093 pUjayAmAsa dharmaj~no deshakAlavibhAgavit
01090101 kR^iShNaM cha tatprabhAvaj~na AsInaM jagadIshvaram
01090103 hR^idisthaM pUjayAmAsa mAyayopAttavigraham
01090111 pANDuputrAnupAsInAnprashrayapremasa~NgatAn
01090113 abhyAchaShTAnurAgAshrairandhIbhUtena chakShuShA
01090121 aho kaShTamaho.anyAyyaM yadyUyaM dharmanandanAH
01090123 jIvituM nArhatha kliShTaM vipradharmAchyutAshrayAH
01090131 saMsthite.atirathe pANDau pR^ithA bAlaprajA vadhUH
01090133 yuShmatkR^ite bahUnkleshAnprAptA tokavatI muhuH
01090141 sarvaM kAlakR^itaM manye bhavatAM cha yadapriyam
01090143 sapAlo yadvashe loko vAyoriva ghanAvaliH
01090151 yatra dharmasuto rAjA gadApANirvR^ikodaraH
01090153 kR^iShNo.astrI gANDivaM chApaM suhR^itkR^iShNastato vipat
01090161 na hyasya karhichidrAjanpumAnveda vidhitsitam
01090163 yadvijij~nAsayA yuktA muhyanti kavayo.api hi
01090171 tasmAdidaM daivatantraM vyavasya bharatarShabha
01090173 tasyAnuvihito.anAthA nAtha pAhi prajAH prabho
01090181 eSha vai bhagavAnsAkShAdAdyo nArAyaNaH pumAn
01090183 mohayanmAyayA lokaM gUDhashcharati vR^iShNiShu
01090191 asyAnubhAvaM bhagavAnveda guhyatamaM shivaH
01090193 devarShirnAradaH sAkShAdbhagavAnkapilo nR^ipa
01090201 yaM manyase mAtuleyaM priyaM mitraM suhR^ittamam
01090203 akaroH sachivaM dUtaM sauhR^idAdatha sArathim
01090211 sarvAtmanaH samadR^isho hyadvayasyAnaha~NkR^iteH
01090213 tatkR^itaM mativaiShamyaM niravadyasya na kvachit
01090221 tathApyekAntabhakteShu pashya bhUpAnukampitam
01090223 yanme.asUMstyajataH sAkShAtkR^iShNo darshanamAgataH
01090231 bhaktyAveshya mano yasminvAchA yannAma kIrtayan
01090233 tyajankalevaraM yogI muchyate kAmakarmabhiH
01090241 sa devadevo bhagavAnpratIkShatAM kalevaraM yAvadidaM hinomyaham
01090243 prasannahAsAruNalochanollasanmukhAmbujo dhyAnapathashchaturbhujaH
01090250 sUta uvAcha
01090251 yudhiShThirastadAkarNya shayAnaM sharapa~njare
01090253 apR^ichChadvividhAndharmAnR^iShINAM chAnushR^iNvatAm
01090261 puruShasvabhAvavihitAnyathAvarNaM yathAshramam
01090263 vairAgyarAgopAdhibhyAmAmnAtobhayalakShaNAn
01090271 dAnadharmAnrAjadharmAnmokShadharmAnvibhAgashaH
01090273 strIdharmAnbhagavaddharmAnsamAsavyAsayogataH
01090281 dharmArthakAmamokShAMshcha sahopAyAnyathA mune
01090283 nAnAkhyAnetihAseShu varNayAmAsa tattvavit
01090291 dharmaM pravadatastasya sa kAlaH pratyupasthitaH
01090293 yo yoginashChandamR^ityorvA~nChitastUttarAyaNaH
01090301 tadopasaMhR^itya giraH sahasraNIrvimuktasa~NgaM mana AdipUruShe
01090303 kR^iShNe lasatpItapaTe chaturbhuje puraH sthite.amIlitadR^igvyadhArayat
01090311 vishuddhayA dhAraNayA hatAshubhastadIkShayaivAshu gatAyudhashramaH
01090313 nivR^ittasarvendriyavR^ittivibhramastuShTAva janyaM visR^ija~njanArdanam
01090320 shrIbhIShma uvAcha
01090321 iti matirupakalpitA vitR^iShNA bhagavati sAtvatapu~Ngave vibhUmni
01090323 svasukhamupagate kvachidvihartuM prakR^itimupeyuShi yadbhavapravAhaH
01090331 tribhuvanakamanaM tamAlavarNaM ravikaragauravarAmbaraM dadhAne
01090333 vapuralakakulAvR^itAnanAbjaM vijayasakhe ratirastu me.anavadyA
01090341 yudhi turagarajovidhUmraviShvakkachalulitashramavAryala~NkR^itAsye
01090343 mama nishitasharairvibhidyamAna tvachi vilasatkavache.astu kR^iShNa AtmA
01090351 sapadi sakhivacho nishamya madhye nijaparayorbalayo rathaM niveshya
01090353 sthitavati parasainikAyurakShNA hR^itavati pArthasakhe ratirmamAstu
01090361 vyavahitapR^itanAmukhaM nirIkShya svajanavadhAdvimukhasya doShabuddhyA
01090363 kumatimaharadAtmavidyayA yashcharaNaratiH paramasya tasya me.astu
01090371 svanigamamapahAya matpratij~nAmR^itamadhikartumavapluto rathasthaH
01090373 dhR^itarathacharaNo.abhyayAchchaladgurhaririva hantumibhaM gatottarIyaH
01090381 shitavishikhahato vishIrNadaMshaH kShatajaparipluta AtatAyino me
01090383 prasabhamabhisasAra madvadhArthaM sa bhavatu me bhagavAngatirmukundaH
01090391 vijayarathakuTumba Attatotre dhR^itahayarashmini tachChriyekShaNIye
01090393 bhagavati ratirastu me mumUrShoryamiha nirIkShya hatA gatAH svarUpam
01090401 lalitagativilAsavalguhAsa praNayanirIkShaNakalpitorumAnAH
01090403 kR^itamanukR^itavatya unmadAndhAH prakR^itimagankila yasya gopavadhvaH
01090411 munigaNanR^ipavaryasa~Nkule.antaH sadasi yudhiShThirarAjasUya eShAm
01090413 arhaNamupapeda IkShaNIyo mama dR^ishigochara eSha AvirAtmA
01090421 tamimamahamajaM sharIrabhAjAM hR^idi hR^idi dhiShThitamAtmakalpitAnAm
01090423 pratidR^ishamiva naikadhArkamekaM samadhigato.asmi vidhUtabhedamohaH
01090430 sUta uvAcha
01090431 kR^iShNa evaM bhagavati manovAgdR^iShTivR^ittibhiH
01090433 AtmanyAtmAnamAveshya so.antaHshvAsa upAramat
01090441 sampadyamAnamAj~nAya bhIShmaM brahmaNi niShkale
01090443 sarve babhUvuste tUShNIM vayAMsIva dinAtyaye
01090451 tatra dundubhayo nedurdevamAnavavAditAH
01090453 shashaMsuH sAdhavo rAj~nAM khAtpetuH puShpavR^iShTayaH
01090461 tasya nirharaNAdIni samparetasya bhArgava
01090463 yudhiShThiraH kArayitvA muhUrtaM duHkhito.abhavat
01090471 tuShTuvurmunayo hR^iShTAH kR^iShNaM tadguhyanAmabhiH
01090473 tataste kR^iShNahR^idayAH svAshramAnprayayuH punaH
01090481 tato yudhiShThiro gatvA sahakR^iShNo gajAhvayam
01090483 pitaraM sAntvayAmAsa gAndhArIM cha tapasvinIm
01090491 pitrA chAnumato rAjA vAsudevAnumoditaH
01090493 chakAra rAjyaM dharmeNa pitR^ipaitAmahaM vibhuH
01100010 shaunaka uvAcha
01100011 hatvA svarikthaspR^idha AtatAyino yudhiShThiro dharmabhR^itAM variShThaH
01100013 sahAnujaiH pratyavaruddhabhojanaH kathaM pravR^ittaH kimakAraShIttataH
01100020 sUta uvAcha
01100021 vaMshaM kurorvaMshadavAgninirhR^itaM saMrohayitvA bhavabhAvano hariH
01100023 niveshayitvA nijarAjya Ishvaro yudhiShThiraM prItamanA babhUva ha
01100031 nishamya bhIShmoktamathAchyutoktaM pravR^ittavij~nAnavidhUtavibhramaH
01100033 shashAsa gAmindra ivAjitAshrayaH paridhyupAntAmanujAnuvartitaH
01100041 kAmaM vavarSha parjanyaH sarvakAmadughA mahI
01100043 siShichuH sma vrajAngAvaH payasodhasvatIrmudA
01100051 nadyaH samudrA girayaH savanaspativIrudhaH
01100053 phalantyoShadhayaH sarvAH kAmamanvR^itu tasya vai
01100061 nAdhayo vyAdhayaH kleshA daivabhUtAtmahetavaH
01100063 ajAtashatrAvabhava~njantUnAM rAj~ni karhichit
01100071 uShitvA hAstinapure mAsAnkatipayAnhariH
01100073 suhR^idAM cha vishokAya svasushcha priyakAmyayA
01100081 Amantrya chAbhyanuj~nAtaH pariShvajyAbhivAdya tam
01100083 Aruroha rathaM kaishchitpariShvakto.abhivAditaH
01100091 subhadrA draupadI kuntI virATatanayA tathA
01100093 gAndhArI dhR^itarAShTrashcha yuyutsurgautamo yamau
01100101 vR^ikodarashcha dhaumyashcha striyo matsyasutAdayaH
01100103 na sehire vimuhyanto virahaM shAr~NgadhanvanaH
01100111 satsa~NgAnmuktaduHsa~Ngo hAtuM notsahate budhaH
01100113 kIrtyamAnaM yasho yasya sakR^idAkarNya rochanam
01100121 tasminnyastadhiyaH pArthAH saheranvirahaM katham
01100123 darshanasparshasaMlApa shayanAsanabhojanaiH
01100131 sarve te.animiShairakShaistamanu drutachetasaH
01100133 vIkShantaH snehasambaddhA vichelustatra tatra ha
01100141 nyarundhannudgaladbAShpamautkaNThyAddevakIsute
01100143 niryAtyagArAnno.abhadramiti syAdbAndhavastriyaH
01100151 mR^ida~Ngasha~Nkhabheryashcha vINApaNavagomukhAH
01100153 dhundhuryAnakaghaNTAdyA nedurdundubhayastathA
01100161 prAsAdashikharArUDhAH kurunAryo didR^ikShayA
01100163 vavR^iShuH kusumaiH kR^iShNaM premavrIDAsmitekShaNAH
01100171 sitAtapatraM jagrAha muktAdAmavibhUShitam
01100173 ratnadaNDaM guDAkeshaH priyaH priyatamasya ha
01100181 uddhavaH sAtyakishchaiva vyajane paramAdbhute
01100183 vikIryamANaH kusumai reje madhupatiH pathi
01100191 ashrUyantAshiShaH satyAstatra tatra dvijeritAH
01100193 nAnurUpAnurUpAshcha nirguNasya guNAtmanaH
01100201 anyonyamAsItsa~njalpa uttamashlokachetasAm
01100203 kauravendrapurastrINAM sarvashrutimanoharaH
01100211 sa vai kilAyaM puruShaH purAtano ya eka AsIdavisheSha Atmani
01100213 agre guNebhyo jagadAtmanIshvare nimIlitAtmannishi suptashaktiShu
01100221 sa eva bhUyo nijavIryachoditAM svajIvamAyAM prakR^itiM sisR^ikShatIm
01100223 anAmarUpAtmani rUpanAmanI vidhitsamAno.anusasAra shAstrakR^it
01100231 sa vA ayaM yatpadamatra sUrayo jitendriyA nirjitamAtarishvanaH
01100233 pashyanti bhaktyutkalitAmalAtmanA nanveSha sattvaM parimArShTumarhati
01100241 sa vA ayaM sakhyanugItasatkatho vedeShu guhyeShu cha guhyavAdibhiH
01100243 ya eka Isho jagadAtmalIlayA sR^ijatyavatyatti na tatra sajjate
01100251 yadA hyadharmeNa tamodhiyo nR^ipA jIvanti tatraiSha hi sattvataH kila
01100253 dhatte bhagaM satyamR^itaM dayAM yasho bhavAya rUpANi dadhadyuge yuge
01100261 aho alaM shlAghyatamaM yadoH kulamaho alaM puNyatamaM madhorvanam
01100263 yadeSha puMsAmR^iShabhaH shriyaH patiH svajanmanA cha~NkramaNena chA~nchati
01100271 aho bata svaryashasastiraskarI kushasthalI puNyayashaskarI bhuvaH
01100273 pashyanti nityaM yadanugraheShitaM smitAvalokaM svapatiM sma yatprajAH
01100281 nUnaM vratasnAnahutAdineshvaraH samarchito hyasya gR^ihItapANibhiH
01100283 pibanti yAH sakhyadharAmR^itaM muhurvrajastriyaH sammumuhuryadAshayAH
01100291 yA vIryashulkena hR^itAH svayaMvare pramathya chaidyapramukhAnhi shuShmiNaH
01100293 pradyumnasAmbAmbasutAdayo.aparA yAshchAhR^itA bhaumavadhe sahasrashaH
01100301 etAH paraM strItvamapAstapeshalaM nirastashauchaM bata sAdhu kurvate
01100303 yAsAM gR^ihAtpuShkaralochanaH patirna jAtvapaityAhR^itibhirhR^idi spR^ishan
01100311 evaMvidhA gadantInAM sa giraH purayoShitAm
01100313 nirIkShaNenAbhinandansasmitena yayau hariH
01100321 ajAtashatruH pR^itanAM gopIthAya madhudviShaH
01100323 parebhyaH sha~NkitaH snehAtprAyu~Nkta chatura~NgiNIm
01100331 atha dUrAgatAnshauriH kauravAnvirahAturAn
01100333 sannivartya dR^iDhaM snigdhAnprAyAtsvanagarIM priyaiH
01100341 kurujA~NgalapA~nchAlAnshUrasenAnsayAmunAn
01100343 brahmAvartaM kurukShetraM matsyAnsArasvatAnatha
01100351 marudhanvamatikramya sauvIrAbhIrayoH parAn
01100353 AnartAnbhArgavopAgAchChrAntavAho manAgvibhuH
01100361 tatra tatra ha tatratyairhariH pratyudyatArhaNaH
01100363 sAyaM bheje dishaM pashchAdgaviShTho gAM gatastadA
01110010 sUta uvAcha
01110011 AnartAnsa upavrajya svR^iddhA~njanapadAnsvakAn
01110013 dadhmau daravaraM teShAM viShAdaM shamayanniva
01110021 sa uchchakAshe dhavalodaro daro.apyurukramasyAdharashoNashoNimA
01110023 dAdhmAyamAnaH karaka~njasampuTe yathAbjakhaNDe kalahaMsa utsvanaH
01110031 tamupashrutya ninadaM jagadbhayabhayAvaham
01110033 pratyudyayuH prajAH sarvA bhartR^idarshanalAlasAH
01110041 tatropanItabalayo raverdIpamivAdR^itAH
01110043 AtmArAmaM pUrNakAmaM nijalAbhena nityadA
01110051 prItyutphullamukhAH prochurharShagadgadayA girA
01110053 pitaraM sarvasuhR^idamavitAramivArbhakAH
01110061 natAH sma te nAtha sadA~Nghripa~NkajaM viri~nchavairi~nchyasurendravanditam
01110063 parAyaNaM kShemamihechChatAM paraM na yatra kAlaH prabhavetparaH prabhuH
01110071 bhavAya nastvaM bhava vishvabhAvana tvameva mAtAtha suhR^itpatiH pitA
01110073 tvaM sadgururnaH paramaM cha daivataM yasyAnuvR^ittyA kR^itino babhUvima
01110081 aho sanAthA bhavatA sma yadvayaM traiviShTapAnAmapi dUradarshanam
01110083 premasmitasnigdhanirIkShaNAnanaM pashyema rUpaM tava sarvasaubhagam
01110091 yarhyambujAkShApasasAra bho bhavAnkurUnmadhUnvAtha suhR^iddidR^ikShayA
01110093 tatrAbdakoTipratimaH kShaNo bhavedraviM vinAkShNoriva nastavAchyuta
01110101 kathaM vayaM nAtha chiroShite tvayi prasannadR^iShTyAkhilatApashoShaNam
01110103 jIvema te sundarahAsashobhitamapashyamAnA vadanaM manoharam
01110111 iti chodIritA vAchaH prajAnAM bhaktavatsalaH
01110113 shR^iNvAno.anugrahaM dR^iShTyA vitanvanprAvishatpuram
01110121 madhubhojadashArhArhakukurAndhakavR^iShNibhiH
01110123 AtmatulyabalairguptAM nAgairbhogavatImiva
01110131 sarvartusarvavibhavapuNyavR^ikShalatAshramaiH
01110133 udyAnopavanArAmairvR^itapadmAkarashriyam
01110141 gopuradvAramArgeShu kR^itakautukatoraNAm
01110143 chitradhvajapatAkAgrairantaH pratihatAtapAm
01110151 sammArjitamahAmArga rathyApaNakachatvarAm
01110153 siktAM gandhajalairuptAM phalapuShpAkShatA~NkuraiH
01110161 dvAri dvAri gR^ihANAM cha dadhyakShataphalekShubhiH
01110163 ala~NkR^itAM pUrNakumbhairbalibhirdhUpadIpakaiH
01110171 nishamya preShThamAyAntaM vasudevo mahAmanAH
01110173 akrUrashchograsenashcha rAmashchAdbhutavikramaH
01110181 pradyumnashchArudeShNashcha sAmbo jAmbavatIsutaH
01110183 praharShavegochChashitashayanAsanabhojanAH
01110191 vAraNendraM puraskR^itya brAhmaNaiH sasuma~NgalaiH
01110193 sha~NkhatUryaninAdena brahmaghoSheNa chAdR^itAH
01110195 pratyujjagmU rathairhR^iShTAH praNayAgatasAdhvasAH
01110201 vAramukhyAshcha shatasho yAnaistaddarshanotsukAH
01110203 lasatkuNDalanirbhAtakapolavadanashriyaH
01110211 naTanartakagandharvAH sUtamAgadhavandinaH
01110213 gAyanti chottamashlokacharitAnyadbhutAni cha
01110221 bhagavAMstatra bandhUnAM paurANAmanuvartinAm
01110223 yathAvidhyupasa~Ngamya sarveShAM mAnamAdadhe
01110231 prahvAbhivAdanAshleShakarasparshasmitekShaNaiH
01110233 AshvAsya chAshvapAkebhyo varaishchAbhimatairvibhuH
01110241 svayaM cha gurubhirvipraiH sadAraiH sthavirairapi
01110243 AshIrbhiryujyamAno.anyairvandibhishchAvishatpuram
01110251 rAjamArgaM gate kR^iShNe dvArakAyAH kulastriyaH
01110253 harmyANyAruruhurvipra tadIkShaNamahotsavAH
01110261 nityaM nirIkShamANAnAM yadapi dvArakaukasAm
01110263 na vitR^ipyanti hi dR^ishaH shriyo dhAmA~Ngamachyutam
01110271 shriyo nivAso yasyoraH pAnapAtraM mukhaM dR^ishAm
01110273 bAhavo lokapAlAnAM sAra~NgANAM padAmbujam
01110281 sitAtapatravyajanairupaskR^itaH prasUnavarShairabhivarShitaH pathi
01110283 pisha~NgavAsA vanamAlayA babhau ghano yathArkoDupachApavaidyutaiH
01110291 praviShTastu gR^ihaM pitroH pariShvaktaH svamAtR^ibhiH
01110293 vavande shirasA sapta devakIpramukhA mudA
01110301 tAH putrama~NkamAropya snehasnutapayodharAH
01110303 harShavihvalitAtmAnaH siShichurnetrajairjalaiH
01110311 athAvishatsvabhavanaM sarvakAmamanuttamam
01110313 prAsAdA yatra patnInAM sahasrANi cha ShoDasha
01110321 patnyaH patiM proShya gR^ihAnupAgataM vilokya sa~njAtamanomahotsavAH
01110323 uttasthurArAtsahasAsanAshayAtsAkaM vratairvrIDitalochanAnanAH
01110331 tamAtmajairdR^iShTibhirantarAtmanA durantabhAvAH parirebhire patim
01110333 niruddhamapyAsravadambu netrayorvilajjatInAM bhR^iguvarya vaiklavAt
01110341 yadyapyasau pArshvagato rahogatastathApi tasyA~NghriyugaM navaM navam
01110343 pade pade kA virameta tatpadAchchalApi yachChrIrna jahAti karhichit
01110351 evaM nR^ipANAM kShitibhArajanmanAmakShauhiNIbhiH parivR^ittatejasAm
01110353 vidhAya vairaM shvasano yathAnalaM mitho vadhenoparato nirAyudhaH
01110361 sa eSha naraloke.asminnavatIrNaH svamAyayA
01110363 reme strIratnakUTastho bhagavAnprAkR^ito yathA
01110371 uddAmabhAvapishunAmalavalguhAsa
01110372 vrIDAvalokanihato madano.api yAsAm
01110373 sammuhya chApamajahAtpramadottamAstA
01110374 yasyendriyaM vimathituM kuhakairna shekuH
01110381 tamayaM manyate loko hyasa~Ngamapi sa~Nginam
01110383 Atmaupamyena manujaM vyApR^iNvAnaM yato.abudhaH
01110391 etadIshanamIshasya prakR^itistho.api tadguNaiH
01110393 na yujyate sadAtmasthairyathA buddhistadAshrayA
01110401 taM menire.abalA mUDhAH straiNaM chAnuvrataM rahaH
01110403 apramANavido bharturIshvaraM matayo yathA
01120010 shaunaka uvAcha
01120011 ashvatthAmnopasR^iShTena brahmashIrShNorutejasA
01120013 uttarAyA hato garbha IshenAjIvitaH punaH
01120021 tasya janma mahAbuddheH karmANi cha mahAtmanaH
01120023 nidhanaM cha yathaivAsItsa pretya gatavAnyathA
01120031 tadidaM shrotumichChAmo gadituM yadi manyase
01120033 brUhi naH shraddadhAnAnAM yasya j~nAnamadAchChukaH
01120040 sUta uvAcha
01120041 apIpaladdharmarAjaH pitR^ivadra~njayanprajAH
01120043 niHspR^ihaH sarvakAmebhyaH kR^iShNapAdAnusevayA
01120051 sampadaH kratavo lokA mahiShI bhrAtaro mahI
01120053 jambUdvIpAdhipatyaM cha yashashcha tridivaM gatam
01120061 kiM te kAmAH suraspArhA mukundamanaso dvijAH
01120063 adhijahrurmudaM rAj~naH kShudhitasya yathetare
01120071 mAturgarbhagato vIraH sa tadA bhR^igunandana
01120073 dadarsha puruShaM ka~nchiddahyamAno.astratejasA
01120081 a~NguShThamAtramamalaM sphuratpuraTamaulinam
01120083 apIvyadarshanaM shyAmaM taDidvAsasamachyutam
01120091 shrImaddIrghachaturbAhuM taptakA~nchanakuNDalam
01120093 kShatajAkShaM gadApANimAtmanaH sarvato disham
01120095 paribhramantamulkAbhAM bhrAmayantaM gadAM muhuH
01120101 astratejaH svagadayA nIhAramiva gopatiH
01120103 vidhamantaM sannikarShe paryaikShata ka ityasau
01120111 vidhUya tadameyAtmA bhagavAndharmagubvibhuH
01120113 miShato dashamAsasya tatraivAntardadhe hariH
01120121 tataH sarvaguNodarke sAnukUlagrahodaye
01120123 jaj~ne vaMshadharaH pANDorbhUyaH pANDurivaujasA
01120131 tasya prItamanA rAjA viprairdhaumyakR^ipAdibhiH
01120133 jAtakaM kArayAmAsa vAchayitvA cha ma~Ngalam
01120141 hiraNyaM gAM mahIM grAmAnhastyashvAnnR^ipatirvarAn
01120143 prAdAtsvannaM cha viprebhyaH prajAtIrthe sa tIrthavit
01120151 tamUchurbrAhmaNAstuShTA rAjAnaM prashrayAnvitam
01120153 eSha hyasminprajAtantau purUNAM pauravarShabha
01120161 daivenApratighAtena shukle saMsthAmupeyuShi
01120163 rAto vo.anugrahArthAya viShNunA prabhaviShNunA
01120171 tasmAnnAmnA viShNurAta iti loke bhaviShyati
01120173 na sandeho mahAbhAga mahAbhAgavato mahAn
01120180 shrIrAjovAcha
01120181 apyeSha vaMshyAnrAjarShInpuNyashlokAnmahAtmanaH
01120183 anuvartitA svidyashasA sAdhuvAdena sattamAH
01120190 brAhmaNA UchuH
01120191 pArtha prajAvitA sAkShAdikShvAkuriva mAnavaH
01120193 brahmaNyaH satyasandhashcha rAmo dAsharathiryathA
01120201 eSha dAtA sharaNyashcha yathA hyaushInaraH shibiH
01120203 yasho vitanitA svAnAM dauShyantiriva yajvanAm
01120211 dhanvinAmagraNIreSha tulyashchArjunayordvayoH
01120213 hutAsha iva durdharShaH samudra iva dustaraH
01120221 mR^igendra iva vikrAnto niShevyo himavAniva
01120223 titikShurvasudhevAsau sahiShNuH pitarAviva
01120231 pitAmahasamaH sAmye prasAde girishopamaH
01120233 AshrayaH sarvabhUtAnAM yathA devo ramAshrayaH
01120241 sarvasadguNamAhAtmye eSha kR^iShNamanuvrataH
01120243 rantideva ivodAro yayAtiriva dhArmikaH
01120251 hR^ityA balisamaH kR^iShNe prahrAda iva sadgrahaH
01120253 AhartaiSho.ashvamedhAnAM vR^iddhAnAM paryupAsakaH
01120261 rAjarShINAM janayitA shAstA chotpathagAminAm
01120263 nigrahItA kalereSha bhuvo dharmasya kAraNAt
01120271 takShakAdAtmano mR^ityuM dvijaputropasarjitAt
01120273 prapatsyata upashrutya muktasa~NgaH padaM hareH
01120281 jij~nAsitAtmayAthArthyo munervyAsasutAdasau
01120283 hitvedaM nR^ipa ga~NgAyAM yAsyatyaddhAkutobhayam
01120291 iti rAj~na upAdishya viprA jAtakakovidAH
01120293 labdhApachitayaH sarve pratijagmuH svakAngR^ihAn
01120301 sa eSha loke vikhyAtaH parIkShiditi yatprabhuH
01120303 pUrvaM dR^iShTamanudhyAyanparIkSheta nareShviha
01120311 sa rAjaputro vavR^idhe Ashu shukla ivoDupaH
01120313 ApUryamANaH pitR^ibhiH kAShThAbhiriva so.anvaham
01120321 yakShyamANo.ashvamedhena j~nAtidrohajihAsayA
01120323 rAjA labdhadhano dadhyau nAnyatra karadaNDayoH
01120331 tadabhipretamAlakShya bhrAtaro ~nchyutachoditAH
01120333 dhanaM prahINamAjahrurudIchyAM dishi bhUrishaH
01120341 tena sambhR^itasambhAro dharmaputro yudhiShThiraH
01120343 vAjimedhaistribhirbhIto yaj~naiH samayajaddharim
01120351 AhUto bhagavAnrAj~nA yAjayitvA dvijairnR^ipam
01120353 uvAsa katichinmAsAnsuhR^idAM priyakAmyayA
01120361 tato rAj~nAbhyanuj~nAtaH kR^iShNayA sahabandhubhiH
01120363 yayau dvAravatIM brahmansArjuno yadubhirvR^itaH
01130010 sUta uvAcha
01130011 vidurastIrthayAtrAyAM maitreyAdAtmano gatim
01130013 j~nAtvAgAddhAstinapuraM tayAvAptavivitsitaH
01130021 yAvataH kR^itavAnprashnAnkShattA kauShAravAgrataH
01130023 jAtaikabhaktirgovinde tebhyashchopararAma ha
01130031 taM bandhumAgataM dR^iShTvA dharmaputraH sahAnujaH
01130033 dhR^itarAShTro yuyutsushcha sUtaH shAradvataH pR^ithA
01130041 gAndhArI draupadI brahmansubhadrA chottarA kR^ipI
01130043 anyAshcha jAmayaH pANDorj~nAtayaH sasutAH striyaH
01130051 pratyujjagmuH praharSheNa prANaM tanva ivAgatam
01130053 abhisa~Ngamya vidhivatpariShva~NgAbhivAdanaiH
01130061 mumuchuH premabAShpaughaM virahautkaNThyakAtarAH
01130063 rAjA tamarhayAM chakre kR^itAsanaparigraham
01130071 taM bhuktavantaM vishrAntamAsInaM sukhamAsane
01130073 prashrayAvanato rAjA prAha teShAM cha shR^iNvatAm
01130080 yudhiShThira uvAcha
01130081 api smaratha no yuShmatpakShachChAyAsamedhitAn
01130083 vipadgaNAdviShAgnyAdermochitA yatsamAtR^ikAH
01130091 kayA vR^ittyA vartitaM vashcharadbhiH kShitimaNDalam
01130093 tIrthAni kShetramukhyAni sevitAnIha bhUtale
01130101 bhavadvidhA bhAgavatAstIrthabhUtAH svayaM vibho
01130103 tIrthIkurvanti tIrthAni svAntaHsthena gadAbhR^itA
01130111 api naH suhR^idastAta bAndhavAH kR^iShNadevatAH
01130113 dR^iShTAH shrutA vA yadavaH svapuryAM sukhamAsate
01130121 ityukto dharmarAjena sarvaM tatsamavarNayat
01130123 yathAnubhUtaM kramasho vinA yadukulakShayam
01130131 nanvapriyaM durviShahaM nR^iNAM svayamupasthitam
01130133 nAvedayatsakaruNo duHkhitAndraShTumakShamaH
01130141 ka~nchitkAlamathAvAtsItsatkR^ito devavatsukham
01130143 bhrAturjyeShThasya shreyaskR^itsarveShAM sukhamAvahan
01130151 abibhradaryamA daNDaM yathAvadaghakAriShu
01130153 yAvaddadhAra shUdratvaM shApAdvarShashataM yamaH
01130161 yudhiShThiro labdharAjyo dR^iShTvA pautraM kulandharam
01130163 bhrAtR^ibhirlokapAlAbhairmumude parayA shriyA
01130171 evaM gR^iheShu saktAnAM pramattAnAM tadIhayA
01130173 atyakrAmadavij~nAtaH kAlaH paramadustaraH
01130181 vidurastadabhipretya dhR^itarAShTramabhAShata
01130183 rAjannirgamyatAM shIghraM pashyedaM bhayamAgatam
01130191 pratikriyA na yasyeha kutashchitkarhichitprabho
01130193 sa eSha bhagavAnkAlaH sarveShAM naH samAgataH
01130201 yena chaivAbhipanno.ayaM prANaiH priyatamairapi
01130203 janaH sadyo viyujyeta kimutAnyairdhanAdibhiH
01130211 pitR^ibhrAtR^isuhR^itputrA hatAste vigataM vayam
01130213 AtmA cha jarayA grastaH paragehamupAsase
01130221 andhaH puraiva vadhiro mandapraj~nAshcha sAmpratam
01130223 vishIrNadanto mandAgniH sarAgaH kaphamudvahan
01130231 aho mahIyasI jantorjIvitAshA yathA bhavAn
01130233 bhImApavarjitaM piNDamAdatte gR^ihapAlavat
01130241 agnirnisR^iShTo dattashcha garo dArAshcha dUShitAH
01130243 hR^itaM kShetraM dhanaM yeShAM taddattairasubhiH kiyat
01130251 tasyApi tava deho.ayaM kR^ipaNasya jijIviShoH
01130253 paraityanichChato jIrNo jarayA vAsasI iva
01130261 gatasvArthamimaM dehaM virakto muktabandhanaH
01130263 avij~nAtagatirjahyAtsa vai dhIra udAhR^itaH
01130271 yaH svakAtparato veha jAtanirveda AtmavAn
01130273 hR^idi kR^itvA hariM gehAtpravrajetsa narottamaH
01130281 athodIchIM dishaM yAtu svairaj~nAtagatirbhavAn
01130283 ito.arvAkprAyashaH kAlaH puMsAM guNavikarShaNaH
01130291 evaM rAjA vidureNAnujena praj~nAchakShurbodhita AjamIDhaH
01130293 ChittvA sveShu snehapAshAndraDhimno nishchakrAma bhrAtR^isandarshitAdhvA
01130301 patiM prayAntaM subalasya putrI pativratA chAnujagAma sAdhvI
01130303 himAlayaM nyastadaNDapraharShaM manasvinAmiva satsamprahAraH
01130311 ajAtashatruH kR^itamaitro hutAgnirviprAnnatvA tilagobhUmirukmaiH
01130313 gR^ihaM praviShTo guruvandanAya na chApashyatpitarau saubalIM cha
01130321 tatra sa~njayamAsInaM paprachChodvignamAnasaH
01130323 gAvalgaNe kva nastAto vR^iddho hInashcha netrayoH
01130331 ambA cha hataputrArtA pitR^ivyaH kva gataH suhR^it
01130333 api mayyakR^itapraj~ne hatabandhuH sa bhAryayA
01130335 AshaMsamAnaH shamalaM ga~NgAyAM duHkhito.apatat
01130341 pitaryuparate pANDau sarvAnnaH suhR^idaH shishUn
01130343 arakShatAM vyasanataH pitR^ivyau kva gatAvitaH
01130350 sUta uvAcha
01130351 kR^ipayA snehavaiklavyAtsUto virahakarshitaH
01130353 AtmeshvaramachakShANo na pratyAhAtipIDitaH
01130361 vimR^ijyAshrUNi pANibhyAM viShTabhyAtmAnamAtmanA
01130363 ajAtashatruM pratyUche prabhoH pAdAvanusmaran
01130370 sa~njaya uvAcha
01130371 nAhaM veda vyavasitaM pitrorvaH kulanandana
01130373 gAndhAryA vA mahAbAho muShito.asmi mahAtmabhiH
01130381 athAjagAma bhagavAnnAradaH sahatumburuH
01130383 pratyutthAyAbhivAdyAha sAnujo.abhyarchayanmunim
01130390 yudhiShThira uvAcha
01130391 nAhaM veda gatiM pitrorbhagavankva gatAvitaH
01130393 ambA vA hataputrArtA kva gatA cha tapasvinI
01130401 karNadhAra ivApAre bhagavAnpAradarshakaH
01130403 athAbabhAShe bhagavAnnArado munisattamaH
01130410 nArada uvAcha
01130411 mA ka~nchana shucho rAjanyadIshvaravashaM jagat
01130413 lokAH sapAlA yasyeme vahanti balimIshituH
01130415 sa saMyunakti bhUtAni sa eva viyunakti cha
01130421 yathA gAvo nasi protAstantyAM baddhAshcha dAmabhiH
01130423 vAktantyAM nAmabhirbaddhA vahanti balimIshituH
01130431 yathA krIDopaskarANAM saMyogavigamAviha
01130433 ichChayA krIDituH syAtAM tathaiveshechChayA nR^iNAm
01130441 yanmanyase dhruvaM lokamadhruvaM vA na chobhayam
01130443 sarvathA na hi shochyAste snehAdanyatra mohajAt
01130451 tasmAjjahya~Nga vaiklavyamaj~nAnakR^itamAtmanaH
01130453 kathaM tvanAthAH kR^ipaNA varteraMste cha mAM vinA
01130461 kAlakarmaguNAdhIno deho.ayaM pA~nchabhautikaH
01130463 kathamanyAMstu gopAyetsarpagrasto yathA param
01130471 ahastAni sahastAnAmapadAni chatuShpadAm
01130473 phalgUni tatra mahatAM jIvo jIvasya jIvanam
01130481 tadidaM bhagavAnrAjanneka AtmAtmanAM svadR^ik
01130483 antaro.anantaro bhAti pashya taM mAyayorudhA
01130491 so.ayamadya mahArAja bhagavAnbhUtabhAvanaH
01130493 kAlarUpo.avatIrNo.asyAmabhAvAya suradviShAm
01130501 niShpAditaM devakR^ityamavasheShaM pratIkShate
01130503 tAvadyUyamavekShadhvaM bhavedyAvadiheshvaraH
01130511 dhR^itarAShTraH saha bhrAtrA gAndhAryA cha svabhAryayA
01130513 dakShiNena himavata R^iShINAmAshramaM gataH
01130521 srotobhiH saptabhiryA vai svardhunI saptadhA vyadhAt
01130523 saptAnAM prItaye nAnA saptasrotaH prachakShate
01130531 snAtvAnusavanaM tasminhutvA chAgnInyathAvidhi
01130533 abbhakSha upashAntAtmA sa Aste vigataiShaNaH
01130541 jitAsano jitashvAsaH pratyAhR^itaShaDindriyaH
01130543 haribhAvanayA dhvastarajaHsattvatamomalaH
01130551 vij~nAnAtmani saMyojya kShetraj~ne pravilApya tam
01130553 brahmaNyAtmAnamAdhAre ghaTAmbaramivAmbare
01130561 dhvastamAyAguNodarko niruddhakaraNAshayaH
01130563 nivartitAkhilAhAra Aste sthANurivAchalaH
01130565 tasyAntarAyo maivAbhUH sannyastAkhilakarmaNaH
01130571 sa vA adyatanAdrAjanparataH pa~nchame.ahani
01130573 kalevaraM hAsyati svaM tachcha bhasmIbhaviShyati
01130581 dahyamAne.agnibhirdehe patyuH patnI sahoTaje
01130583 bahiH sthitA patiM sAdhvI tamagnimanu vekShyati
01130591 vidurastu tadAshcharyaM nishAmya kurunandana
01130593 harShashokayutastasmAdgantA tIrthaniShevakaH
01130601 ityuktvAthAruhatsvargaM nAradaH sahatumburuH
01130603 yudhiShThiro vachastasya hR^idi kR^itvAjahAchChuchaH
01140010 sUta uvAcha
01140011 samprasthite dvArakAyAMjiShNau bandhudidR^ikShayA
01140013 j~nAtuM cha puNyashlokasya kR^iShNasya cha vicheShTitam
01140021 vyatItAH katichinmAsAstadA nAyAttato.arjunaH
01140023 dadarsha ghorarUpANi nimittAni kurUdvahaH
01140031 kAlasya cha gatiM raudrAM viparyastartudharmiNaH
01140033 pApIyasIM nR^iNAM vArtAM krodhalobhAnR^itAtmanAm
01140041 jihmaprAyaM vyavahR^itaM shAThyamishraM cha sauhR^idam
01140043 pitR^imAtR^isuhR^idbhrAtR^idampatInAM cha kalkanam
01140051 nimittAnyatyariShTAni kAle tvanugate nR^iNAm
01140053 lobhAdyadharmaprakR^itiM dR^iShTvovAchAnujaM nR^ipaH
01140060 yudhiShThira uvAcha
01140061 sampreShito dvArakAyAM jiShNurbandhudidR^ikShayAj
01140063 ~nAtuM cha puNyashlokasya kR^iShNasya cha vicheShTitam
01140071 gatAH saptAdhunA mAsA bhImasena tavAnujaH
01140073 nAyAti kasya vA hetornAhaM vededama~njasA
01140081 api devarShiNAdiShTaH sa kAlo.ayamupasthitaH
01140083 yadAtmano.a~NgamAkrIDaM bhagavAnutsisR^ikShati
01140091 yasmAnnaH sampado rAjyaM dArAH prANAH kulaM prajAH
01140093 Asansapatnavijayo lokAshcha yadanugrahAt
01140101 pashyotpAtAnnaravyAghra divyAnbhaumAnsadaihikAn
01140103 dAruNAnshaMsato.adUrAdbhayaM no buddhimohanam
01140111 UrvakShibAhavo mahyaM sphurantya~Nga punaH punaH
01140113 vepathushchApi hR^idaye ArAddAsyanti vipriyam
01140121 shivaiShodyantamAdityamabhirautyanalAnanA
01140123 mAma~Nga sArameyo.ayamabhirebhatyabhIruvat
01140131 shastAH kurvanti mAM savyaM dakShiNaM pashavo.apare
01140133 vAhAMshcha puruShavyAghra lakShaye rudato mama
01140141 mR^ityudUtaH kapoto.ayamulUkaH kampayanmanaH
01140143 pratyulUkashcha kuhvAnairvishvaM vai shUnyamichChataH
01140151 dhUmrA dishaH paridhayaH kampate bhUH sahAdribhiH
01140153 nirghAtashcha mahAMstAta sAkaM cha stanayitnubhiH
01140161 vAyurvAti kharasparsho rajasA visR^ijaMstamaH
01140163 asR^igvarShanti jaladA bIbhatsamiva sarvataH
01140171 sUryaM hataprabhaM pashya grahamardaM mitho divi
01140173 sasa~NkulairbhUtagaNairjvalite iva rodasI
01140181 nadyo nadAshcha kShubhitAH sarAMsi cha manAMsi cha
01140183 na jvalatyagnirAjyena kAlo.ayaM kiM vidhAsyati
01140191 na pibanti stanaM vatsA na duhyanti cha mAtaraH
01140193 rudantyashrumukhA gAvo na hR^iShyantyR^iShabhA vraje
01140201 daivatAni rudantIva svidyanti hyuchchalanti cha
01140203 ime janapadA grAmAH purodyAnAkarAshramAH
01140205 bhraShTashriyo nirAnandAH kimaghaM darshayanti naH
01140211 manya etairmahotpAtairnUnaM bhagavataH padaiH
01140213 ananyapuruShashrIbhirhInA bhUrhatasaubhagA
01140221 iti chintayatastasya dR^iShTAriShTena chetasA
01140223 rAj~naH pratyAgamadbrahmanyadupuryAH kapidhvajaH
01140231 taM pAdayornipatitamayathApUrvamAturam
01140233 adhovadanamabbindUnsR^ijantaM nayanAbjayoH
01140241 vilokyodvignahR^idayo vichChAyamanujaM nR^ipaH
01140243 pR^ichChati sma suhR^inmadhye saMsmarannAraderitam
01140250 yudhiShThira uvAcha
01140251 kachchidAnartapuryAM naH svajanAH sukhamAsate
01140253 madhubhojadashArhArha sAtvatAndhakavR^iShNayaH
01140261 shUro mAtAmahaH kachchitsvastyAste vAtha mAriShaH
01140263 mAtulaH sAnujaH kachchitkushalyAnakadundubhiH
01140271 sapta svasArastatpatnyo mAtulAnyaH sahAtmajAH
01140273 Asate sasnuShAH kShemaMdevakIpramukhAH svayam
01140281 kachchidrAjAhuko jIvatyasatputro.asya chAnujaH
01140283 hR^idIkaH sasuto.akrUro jayantagadasAraNAH
01140291 Asate kushalaM kachchidye cha shatrujidAdayaH
01140293 kachchidAste sukhaM rAmo bhagavAnsAtvatAM prabhuH
01140301 pradyumnaH sarvavR^iShNInAM sukhamAste mahArathaH
01140303 gambhIrarayo.aniruddho vardhate bhagavAnuta
01140311 suSheNashchArudeShNashcha sAmbo jAmbavatIsutaH
01140313 anye cha kArShNipravarAH saputrA R^iShabhAdayaH
01140321 tathaivAnucharAH shaureH shrutadevoddhavAdayaH
01140323 sunandanandashIrShaNyA ye chAnye sAtvatarShabhAH
01140331 api svastyAsate sarve rAmakR^iShNabhujAshrayAH
01140333 api smaranti kushalamasmAkaM baddhasauhR^idAH
01140341 bhagavAnapi govindo brahmaNyo bhaktavatsalaH
01140343 kachchitpure sudharmAyAM sukhamAste suhR^idvR^itaH
01140351 ma~NgalAya cha lokAnAM kShemAya cha bhavAya cha
01140353 Aste yadukulAmbhodhAvAdyo.anantasakhaH pumAn
01140361 yadbAhudaNDaguptAyAM svapuryAM yadavo.architAH
01140363 krIDanti paramAnandaM mahApauruShikA iva
01140371 yatpAdashushrUShaNamukhyakarmaNA satyAdayo dvyaShTasahasrayoShitaH
01140373 nirjitya sa~Nkhye tridashAMstadAshiSho haranti vajrAyudhavallabhochitAH
01140381 yadbAhudaNDAbhyudayAnujIvino yadupravIrA hyakutobhayA muhuH
01140383 adhikramantya~NghribhirAhR^itAM balAtsabhAM sudharmAM surasattamochitAm
01140391 kachchitte.anAmayaM tAta bhraShTatejA vibhAsi me
01140393 alabdhamAno.avaj~nAtaH kiM vA tAta chiroShitaH
01140401 kachchinnAbhihato.abhAvaiH shabdAdibhirama~NgalaiH
01140403 na dattamuktamarthibhya AshayA yatpratishrutam
01140411 kachchittvaM brAhmaNaM bAlaM gAM vR^iddhaM rogiNaM striyam
01140413 sharaNopasR^itaM sattvaM nAtyAkShIH sharaNapradaH
01140421 kachchittvaM nAgamo.agamyAM gamyAM vAsatkR^itAM striyam
01140423 parAjito vAtha bhavAnnottamairnAsamaiH pathi
01140431 api svitparyabhu~NkthAstvaM sambhojyAnvR^iddhabAlakAn
01140433 jugupsitaM karma ki~nchitkR^itavAnna yadakShamam
01140441 kachchitpreShThatamenAtha hR^idayenAtmabandhunA
01140443 shUnyo.asmi rahito nityaM manyase te.anyathA na ruk
01150010 sUta uvAcha
01150011 evaM kR^iShNasakhaH kR^iShNo bhrAtrA rAj~nA vikalpitaH
01150013 nAnAsha~NkAspadaM rUpaM kR^iShNavishleShakarshitaH
01150021 shokena shuShyadvadana hR^itsarojo hataprabhaH
01150023 vibhuM tamevAnusmarannAshaknotpratibhAShitum
01150031 kR^ichChreNa saMstabhya shuchaH pANinAmR^ijya netrayoH
01150033 parokSheNa samunnaddha praNayautkaNThyakAtaraH
01150041 sakhyaM maitrIM sauhR^idaM cha sArathyAdiShu saMsmaran
01150043 nR^ipamagrajamityAha bAShpagadgadayA girA
01150050 arjuna uvAcha
01150051 va~nchito.ahaM mahArAja hariNA bandhurUpiNA
01150053 yena me.apahR^itaM tejo devavismApanaM mahat
01150061 yasya kShaNaviyogena loko hyapriyadarshanaH
01150063 ukthena rahito hyeSha mR^itakaH prochyate yathA
01150071 yatsaMshrayAddrupadagehamupAgatAnAM rAj~nAM svayaMvaramukhe smaradurmadAnAm
01150073 tejo hR^itaM khalu mayAbhihatashcha matsyaH sajjIkR^itena dhanuShAdhigatA cha kR^iShNA
01150081 yatsannidhAvahamu khANDavamagnaye.adAmindraM cha sAmaragaNaM tarasA vijitya
01150083 labdhA sabhA mayakR^itAdbhutashilpamAyA digbhyo.aharannR^ipatayo balimadhvare te
01150091 yattejasA nR^ipashiro.a~NghrimahanmakhArthamAryo.anujastava gajAyutasattvavIryaH
01150093 tenAhR^itAH pramathanAthamakhAya bhUpA yanmochitAstadanayanbalimadhvare te
01150101 patnyAstavAdhimakhakL^iptamahAbhiSheka shlAghiShThachArukabaraM kitavaiH sabhAyAm
01150103 spR^iShTaM vikIrya padayoH patitAshrumukhyA yastatstriyo.akR^itahateshavimuktakeshAH
01150111 yo no jugopa vana etya durantakR^ichChrAddurvAsaso.arirachitAdayutAgrabhugyaH
01150113 shAkAnnashiShTamupayujya yatastrilokIM tR^iptAmamaMsta salile vinimagnasa~NghaH
01150121 yattejasAtha bhagavAnyudhi shUlapANirvismApitaH sagirijo.astramadAnnijaM me
01150123 anye.api chAhamamunaiva kalevareNa prApto mahendrabhavane mahadAsanArdham
01150131 tatraiva me viharato bhujadaNDayugmaM gANDIvalakShaNamarAtivadhAya devAH
01150133 sendrAH shritA yadanubhAvitamAjamIDha tenAhamadya muShitaH puruSheNa bhUmnA
01150141 yadbAndhavaH kurubalAbdhimanantapArameko rathena tatare.ahamatIryasattvam
01150143 pratyAhR^itaM bahu dhanaM cha mayA pareShAM tejAspadaM maNimayaM cha hR^itaM shirobhyaH
01150151 yo bhIShmakarNagurushalyachamUShvadabhra rAjanyavaryarathamaNDalamaNDitAsu
01150153 agrecharo mama vibho rathayUthapAnAmAyurmanAMsi cha dR^ishA saha oja ArchChat
01150161 yaddoHShu mA praNihitaM gurubhIShmakarNa naptR^itrigartashalyasaindhavabAhlikAdyaiH
01150163 astrANyamoghamahimAni nirUpitAni nopaspR^ishurnR^iharidAsamivAsurANi
01150171 sautye vR^itaH kumatinAtmada Ishvaro me yatpAdapadmamabhavAya bhajanti bhavyAH
01150173 mAM shrAntavAhamarayo rathino bhuviShThaM na prAharanyadanubhAvanirastachittAH
01150181 narmANyudAraruchirasmitashobhitAni he pArtha he.arjuna sakhe kurunandaneti
01150183 sa~njalpitAni naradeva hR^idispR^ishAni smarturluThanti hR^idayaM mama mAdhavasya
01150191 shayyAsanATanavikatthanabhojanAdiShvaikyAdvayasya R^itavAniti vipralabdhaH
01150193 sakhyuH sakheva pitR^ivattanayasya sarvaM sehe mahAnmahitayA kumateraghaM me
01150201 so.ahaM nR^ipendra rahitaH puruShottamena sakhyA priyeNa suhR^idA hR^idayena shUnyaH
01150203 adhvanyurukramaparigrahama~Nga rakShangopairasadbhirabaleva vinirjito.asmi
01150211 tadvai dhanusta iShavaH sa ratho hayAste so.ahaM rathI nR^ipatayo yata Anamanti
01150213 sarvaM kShaNena tadabhUdasadIshariktaM bhasmanhutaM kuhakarAddhamivoptamUShyAm
01150221 rAjaMstvayAnupR^iShTAnAM suhR^idAM naH suhR^itpure
01150223 viprashApavimUDhAnAM nighnatAM muShTibhirmithaH
01150231 vAruNIM madirAM pItvA madonmathitachetasAm
01150233 ajAnatAmivAnyonyaM chatuHpa~nchAvasheShitAH
01150241 prAyeNaitadbhagavata Ishvarasya vicheShTitam
01150243 mitho nighnanti bhUtAni bhAvayanti cha yanmithaH
01150251 jalaukasAM jale yadvanmahAnto.adantyaNIyasaH
01150253 durbalAnbalino rAjanmahAnto balino mithaH
01150261 evaM baliShThairyadubhirmahadbhiritarAnvibhuH
01150263 yadUnyadubhiranyonyaM bhUbhArAnsa~njahAra ha
01150271 deshakAlArthayuktAni hR^ittApopashamAni cha
01150273 haranti smaratashchittaM govindAbhihitAni me
01150280 sUta uvAcha
01150281 evaM chintayato jiShNoH kR^iShNapAdasaroruham
01150283 sauhArdenAtigADhena shAntAsIdvimalA matiH
01150291 vAsudevA~NghryanudhyAna paribR^iMhitaraMhasA
01150293 bhaktyA nirmathitAsheSha kaShAyadhiShaNo.arjunaH
01150301 gItaM bhagavatA j~nAnaM yattatsa~NgrAmamUrdhani
01150303 kAlakarmatamoruddhaM punaradhyagamatprabhuH
01150311 vishoko brahmasampattyA sa~nChinnadvaitasaMshayaH
01150313 lInaprakR^itinairguNyAdali~NgatvAdasambhavaH
01150321 nishamya bhagavanmArgaM saMsthAM yadukulasya cha
01150323 svaHpathAya matiM chakre nibhR^itAtmA yudhiShThiraH
01150331 pR^ithApyanushrutya dhana~njayoditaM nAshaM yadUnAM bhagavadgatiM cha tAm
01150333 ekAntabhaktyA bhagavatyadhokShaje niveshitAtmopararAma saMsR^iteH
01150341 yayAharadbhuvo bhAraM tAM tanuM vijahAvajaH
01150343 kaNTakaM kaNTakeneva dvayaM chApIshituH samam
01150351 yathA matsyAdirUpANi dhatte jahyAdyathA naTaH
01150353 bhUbhAraH kShapito yenajahau tachcha kalevaram
01150361 yadA mukundo bhagavAnimAM mahIM jahau svatanvA shravaNIyasatkathaH
01150363 tadAharevApratibuddhachetasAmabhadrahetuH kaliranvavartata
01150371 yudhiShThirastatparisarpaNaM budhaH pure cha rAShTre cha gR^ihe tathAtmani
01150373 vibhAvya lobhAnR^itajihmahiMsanAdyadharmachakraM gamanAya paryadhAt
01150381 svarATpautraM vinayinamAtmanaH susamaM guNaiH
01150383 toyanIvyAH patiM bhUmerabhyaShi~nchadgajAhvaye
01150391 mathurAyAM tathA vajraM shUrasenapatiM tataH
01150393 prAjApatyAM nirUpyeShTimagnInapibadIshvaraH
01150401 visR^ijya tatra tatsarvaM dukUlavalayAdikam
01150403 nirmamo niraha~NkAraH sa~nChinnAsheShabandhanaH
01150411 vAchaM juhAva manasi tatprANa itare cha tam
01150413 mR^ityAvapAnaM sotsargaM taM pa~nchatve hyajohavIt
01150421 tritve hutvA cha pa~nchatvaM tachchaikatve ~njuhonmuniH
01150423 sarvamAtmanyajuhavIdbrahmaNyAtmAnamavyaye
01150431 chIravAsA nirAhAro baddhavA~NmuktamUrdhajaH
01150433 darshayannAtmano rUpaM jaDonmattapishAchavat
01150441 anavekShamANo niragAdashR^iNvanbadhiro yathA
01150443 udIchIM praviveshAshAM gatapUrvAM mahAtmabhiH
01150445 hR^idi brahma paraM dhyAyannAvarteta yato gataH
01150451 sarve tamanunirjagmurbhrAtaraH kR^itanishchayAH
01150453 kalinAdharmamitreNa dR^iShTvA spR^iShTAH prajA bhuvi
01150461 te sAdhukR^itasarvArthA j~nAtvAtyantikamAtmanaH
01150463 manasA dhArayAmAsurvaikuNThacharaNAmbujam
01150471 taddhyAnodriktayA bhaktyA vishuddhadhiShaNAH pare
01150473 tasminnArAyaNapade ekAntamatayo gatim
01150481 avApurduravApAM te asadbhirviShayAtmabhiH
01150483 vidhUtakalmaShA sthAnaM virajenAtmanaiva hi
01150491 viduro.api parityajya prabhAse dehamAtmanaH
01150493 kR^iShNAveshena tachchittaH pitR^ibhiH svakShayaM yayau
01150501 draupadI cha tadAj~nAya patInAmanapekShatAm
01150503 vAsudeve bhagavati hyekAntamatirApa tam
01150511 yaH shraddhayaitadbhagavatpriyANAM pANDoH sutAnAmiti samprayANam
01150513 shR^iNotyalaM svastyayanaM pavitraM labdhvA harau bhaktimupaiti siddhim
01160010 sUta uvAcha
01160011 tataH parIkShiddvijavaryashikShayA mahIM mahAbhAgavataH shashAsa ha
01160013 yathA hi sUtyAmabhijAtakovidAH samAdishanvipra mahadguNastathA
01160021 sa uttarasya tanayAmupayema irAvatIm
01160023 janamejayAdIMshchaturastasyAmutpAdayatsutAn
01160031 AjahArAshvamedhAMstrInga~NgAyAM bhUridakShiNAn
01160033 shAradvataM guruM kR^itvA devA yatrAkShigocharAH
01160041 nijagrAhaujasA vIraH kaliM digvijaye kvachit
01160043 nR^ipali~NgadharaM shUdraM ghnantaM gomithunaM padA
01160050 shaunaka uvAcha
01160051 kasya hetornijagrAha kaliM digvijaye nR^ipaH
01160053 nR^idevachihnadhR^ikShUdra ko.asau gAM yaH padAhanat
01160055 tatkathyatAM mahAbhAga yadi kR^iShNakathAshrayam
01160061 athavAsya padAmbhoja makarandalihAM satAm
01160063 kimanyairasadAlApairAyuSho yadasadvyayaH
01160071 kShudrAyuShAM nR^iNAma~Nga martyAnAmR^itamichChatAm
01160073 ihopahUto bhagavAnmR^ityuH shAmitrakarmaNi
01160081 na kashchinmriyate tAvadyAvadAsta ihAntakaH
01160083 etadarthaM hi bhagavAnAhUtaH paramarShibhiH
01160085 aho nR^iloke pIyeta harilIlAmR^itaM vachaH
01160091 mandasya mandapraj~nasya vayo mandAyuShashcha vai
01160093 nidrayA hriyate naktaM divA cha vyarthakarmabhiH
01160100 sUta uvAcha
01160101 yadA parIkShitkurujA~Ngale.avasatkaliM praviShTaM nijachakravartite
01160103 nishamya vArtAmanatipriyAM tataH sharAsanaM saMyugashauNDirAdade
01160111 svala~NkR^itaM shyAmatura~NgayojitaM rathaM mR^igendradhvajamAshritaH purAt
01160113 vR^ito rathAshvadvipapattiyuktayA svasenayA digvijayAya nirgataH
01160121 bhadrAshvaM ketumAlaM cha bhArataM chottarAnkurUn
01160123 kimpuruShAdIni varShANi vijitya jagR^ihe balim
01160131 nagarAMshcha vanAMshchaiva nadIshcha vimalodakAH
01160133 puruShAndevakalpAMshcha nArIshcha priyadarshanAH
01160141 adR^iShTapUrvAnsubhagAnsa dadarsha dhana~njayaH
01160143 sadanAni cha shubhrANi nArIshchApsarasAM nibhAH
01160151 tatra tatropashR^iNvAnaH svapUrveShAM mahAtmanAm
01160153 pragIyamANaM cha yashaH kR^iShNamAhAtmyasUchakam
01160161 AtmAnaM cha paritrAtamashvatthAmno.astratejasaH
01160163 snehaM cha vR^iShNipArthAnAM teShAM bhaktiM cha keshave
01160171 tebhyaH paramasantuShTaH prItyujjR^imbhitalochanaH
01160173 mahAdhanAni vAsAMsi dadau hArAnmahAmanAH
01160181 sArathyapAraShadasevanasakhyadautya
01160182 vIrAsanAnugamanastavanapraNAmAn
01160183 snigdheShu pANDuShu jagatpraNatiM cha viShNor
01160184 bhaktiM karoti nR^ipatishcharaNAravinde
01160191 tasyaivaM vartamAnasya pUrveShAM vR^ittimanvaham
01160193 nAtidUre kilAshcharyaM yadAsIttannibodha me
01160201 dharmaH padaikena charanvichChAyAmupalabhya gAm
01160203 pR^ichChati smAshruvadanAM vivatsAmiva mAtaram
01160210 dharma uvAcha
01160211 kachchidbhadre.anAmayamAtmanaste vichChAyAsi mlAyateShanmukhena
01160213 AlakShaye bhavatImantarAdhiM dUre bandhuM shochasi ka~nchanAmba
01160221 pAdairnyUnaM shochasi maikapAdamAtmAnaM vA vR^iShalairbhokShyamANam
01160223 Aho surAdInhR^itayaj~nabhAgAnprajA uta svinmaghavatyavarShati
01160231 arakShyamANAH striya urvi bAlAnshochasyatho puruShAdairivArtAn
01160233 vAchaM devIM brahmakule kukarmaNyabrahmaNye rAjakule kulAgryAn
01160241 kiM kShatrabandhUnkalinopasR^iShTAnrAShTrANi vA tairavaropitAni
01160243 itastato vAshanapAnavAsaH snAnavyavAyonmukhajIvalokam
01160251 yadvAmba te bhUribharAvatAra kR^itAvatArasya harerdharitri
01160253 antarhitasya smaratI visR^iShTA karmANi nirvANavilambitAni
01160261 idaM mamAchakShva tavAdhimUlaM vasundhare yena vikarshitAsi
01160263 kAlena vA te balinAM balIyasA surArchitaM kiM hR^itamamba saubhagam
01160270 dharaNyuvAcha
01160271 bhavAnhi veda tatsarvaM yanmAM dharmAnupR^ichChasi
01160273 chaturbhirvartase yena pAdairlokasukhAvahaiH
01160281 satyaM shauchaM dayA kShAntistyAgaH santoSha Arjavam
01160283 shamo damastapaH sAmyaM titikShoparatiH shrutam
01160291 j~nAnaM viraktiraishvaryaM shauryaM tejo balaM smR^itiH
01160293 svAtantryaM kaushalaM kAntirdhairyaM mArdavameva cha
01160301 prAgalbhyaM prashrayaH shIlaM saha ojo balaM bhagaH
01160303 gAmbhIryaM sthairyamAstikyaM kIrtirmAno.anaha~NkR^itiH
01160311 ete chAnye cha bhagavannityA yatra mahAguNAH
01160313 prArthyA mahattvamichChadbhirna viyanti sma karhichit
01160321 tenAhaM guNapAtreNa shrInivAsena sAmpratam
01160323 shochAmi rahitaM lokaM pApmanA kalinekShitam
01160331 AtmAnaM chAnushochAmi bhavantaM chAmarottamam
01160333 devAnpitR^InR^iShInsAdhUnsarvAnvarNAMstathAshramAn
01160341 brahmAdayo bahutithaM yadapA~NgamokSha
01160342 kAmAstapaH samacharanbhagavatprapannAH
01160343 sA shrIH svavAsamaravindavanaM vihAya
01160344 yatpAdasaubhagamalaM bhajate.anuraktA
01160351 tasyAhamabjakulishA~NkushaketuketaiH
01160352 shrImatpadairbhagavataH samala~NkR^itA~NgI
01160353 trInatyarocha upalabhya tato vibhUtiM
01160354 lokAnsa mAM vyasR^ijadutsmayatIM tadante
01160361 yo vai mamAtibharamAsuravaMsharAj~nAm
01160362 akShauhiNIshatamapAnudadAtmatantraH
01160363 tvAM duHsthamUnapadamAtmani pauruSheNa
01160364 sampAdayanyaduShu ramyamabibhrada~Ngam
01160371 kA vA saheta virahaM puruShottamasya
01160372 premAvalokaruchirasmitavalgujalpaiH
01160373 sthairyaM samAnamaharanmadhumAninInAM
01160374 romotsavo mama yada~NghriviTa~NkitAyAH
01160381 tayorevaM kathayatoH pR^ithivIdharmayostadA
01160383 parIkShinnAma rAjarShiH prAptaH prAchIM sarasvatIm
01170010 sUta uvAcha
01170011 tatra gomithunaM rAjA hanyamAnamanAthavat
01170013 daNDahastaM cha vR^iShalaM dadR^ishe nR^ipalA~nChanam
01170021 vR^iShaM mR^iNAladhavalaM mehantamiva bibhyatam
01170023 vepamAnaM padaikena sIdantaM shUdratADitam
01170031 gAM cha dharmadughAM dInAM bhR^ishaM shUdrapadAhatAm
01170033 vivatsAmAshruvadanAM kShAmAM yavasamichChatIm
01170041 paprachCha rathamArUDhaH kArtasvaraparichChadam
01170043 meghagambhIrayA vAchA samAropitakArmukaH
01170051 kastvaM machCharaNe loke balAddhaMsyabalAnbalI
01170053 naradevo.asi veSheNa naTavatkarmaNAdvijaH
01170061 yastvaM kR^iShNe gate dUraM sahagANDIvadhanvanA
01170063 shochyo.asyashochyAnrahasi praharanvadhamarhasi
01170071 tvaM vA mR^iNAladhavalaH pAdairnyUnaH padA charan
01170073 vR^iSharUpeNa kiM kashchiddevo naH parikhedayan
01170081 na jAtu kauravendrANAM dordaNDaparirambhite
01170083 bhUtale.anupatantyasminvinA te prANinAM shuchaH
01170091 mA saurabheyAtra shucho vyetu te vR^iShalAdbhayam
01170093 mA rodIramba bhadraM te khalAnAM mayi shAstari
01170101 yasya rAShTre prajAH sarvAstrasyante sAdhvyasAdhubhiH
01170103 tasya mattasya nashyanti kIrtirAyurbhago gatiH
01170111 eSha rAj~nAM paro dharmo hyArtAnAmArtinigrahaH
01170113 ata enaM vadhiShyAmi bhUtadruhamasattamam
01170121 ko.avR^ishchattava pAdAMstrInsaurabheya chatuShpada
01170123 mA bhUvaMstvAdR^ishA rAShTre rAj~nAM kR^iShNAnuvartinAm
01170131 AkhyAhi vR^iSha bhadraM vaH sAdhUnAmakR^itAgasAm
01170133 AtmavairUpyakartAraM pArthAnAM kIrtidUShaNam
01170141 jane.anAgasyaghaM yu~njansarvato.asya cha madbhayam
01170143 sAdhUnAM bhadrameva syAdasAdhudamane kR^ite
01170151 anAgaHsviha bhUteShu ya AgaskR^innira~NkushaH
01170153 AhartAsmi bhujaM sAkShAdamartyasyApi sA~Ngadam
01170161 rAj~no hi paramo dharmaH svadharmasthAnupAlanam
01170163 shAsato.anyAnyathAshAstramanApadyutpathAniha
01170170 dharma uvAcha
01170171 etadvaH pANDaveyAnAM yuktamArtAbhayaM vachaH
01170173 yeShAM guNagaNaiH kR^iShNo dautyAdau bhagavAnkR^itaH
01170181 na vayaM kleshabIjAni yataH syuH puruSharShabha
01170183 puruShaM taM vijAnImo vAkyabhedavimohitAH
01170191 kechidvikalpavasanA AhurAtmAnamAtmanaH
01170193 daivamanye.apare karma svabhAvamapare prabhum
01170201 apratarkyAdanirdeshyAditi keShvapi nishchayaH
01170203 atrAnurUpaM rAjarShe vimR^isha svamanIShayA
01170210 sUta uvAcha
01170211 evaM dharme pravadati sa samrADdvijasattamAH
01170213 samAhitena manasA vikhedaH paryachaShTa tam
01170220 rAjovAcha
01170221 dharmaM bravIShi dharmaj~na dharmo.asi vR^iSharUpadhR^ik
01170223 yadadharmakR^itaH sthAnaM sUchakasyApi tadbhavet
01170231 athavA devamAyAyA nUnaM gatiragocharA
01170233 chetaso vachasashchApi bhUtAnAmiti nishchayaH
01170241 tapaH shauchaM dayA satyamiti pAdAH kR^ite kR^itAH
01170243 adharmAMshaistrayo bhagnAH smayasa~Ngamadaistava
01170251 idAnIM dharma pAdaste satyaM nirvartayedyataH
01170253 taM jighR^ikShatyadharmo.ayamanR^itenaidhitaH kaliH
01170261 iyaM cha bhUmirbhagavatA nyAsitorubharA satI
01170263 shrImadbhistatpadanyAsaiH sarvataH kR^itakautukA
01170271 shochatyashrukalA sAdhvI durbhagevojjhitA satI
01170273 abrahmaNyA nR^ipavyAjAH shUdrA bhokShyanti mAmiti
01170281 iti dharmaM mahIM chaiva sAntvayitvA mahArathaH
01170283 nishAtamAdade khaDgaM kalaye.adharmahetave
01170291 taM jighAMsumabhipretya vihAya nR^ipalA~nChanam
01170293 tatpAdamUlaM shirasA samagAdbhayavihvalaH
01170301 patitaM pAdayorvIraH kR^ipayA dInavatsalaH
01170303 sharaNyo nAvadhIchChlokya Aha chedaM hasanniva
01170310 rAjovAcha
01170311 na te guDAkeshayashodharANAM baddhA~njalervai bhayamasti ki~nchit
01170313 na vartitavyaM bhavatA katha~nchana kShetre madIye tvamadharmabandhuH
01170321 tvAM vartamAnaM naradevadeheShvanupravR^itto.ayamadharmapUgaH
01170323 lobho.anR^itaM chauryamanAryamaMho jyeShThA cha mAyA kalahashcha dambhaH
01170331 na vartitavyaM tadadharmabandho dharmeNa satyena cha vartitavye
01170333 brahmAvarte yatra yajanti yaj~nairyaj~neshvaraM yaj~navitAnavij~nAH
01170341 yasminharirbhagavAnijyamAna ijyAtmamUrtiryajatAM shaM tanoti
01170343 kAmAnamoghAnsthiraja~NgamAnAmantarbahirvAyurivaiSha AtmA
01170350 sUta uvAcha
01170351 parIkShitaivamAdiShTaH sa kalirjAtavepathuH
01170353 tamudyatAsimAhedaM daNDapANimivodyatam
01170360 kaliruvAcha
01170361 yatra kva vAtha vatsyAmi sArvabhauma tavAj~nayA
01170363 lakShaye tatra tatrApi tvAmAtteShusharAsanam
01170371 tanme dharmabhR^itAM shreShTha sthAnaM nirdeShTumarhasi
01170373 yatraiva niyato vatsya AtiShThaMste.anushAsanam
01170380 sUta uvAcha
01170381 abhyarthitastadA tasmai sthAnAni kalaye dadau
01170383 dyUtaM pAnaM striyaH sUnA yatrAdharmashchaturvidhaH
01170391 punashcha yAchamAnAya jAtarUpamadAtprabhuH
01170393 tato.anR^itaM madaM kAmaM rajo vairaM cha pa~nchamam
01170401 amUni pa~ncha sthAnAni hyadharmaprabhavaH kaliH
01170403 auttareyeNa dattAni nyavasattannideshakR^it
01170411 athaitAni na seveta bubhUShuH puruShaH kvachit
01170413 visheShato dharmashIlo rAjA lokapatirguruH
01170421 vR^iShasya naShTAMstrInpAdAntapaH shauchaM dayAmiti
01170423 pratisandadha AshvAsya mahIM cha samavardhayat
01170431 sa eSha etarhyadhyAsta AsanaM pArthivochitam
01170433 pitAmahenopanyastaM rAj~nAraNyaM vivikShatA
01170441 Aste.adhunA sa rAjarShiH kauravendrashriyollasan
01170443 gajAhvaye mahAbhAgashchakravartI bR^ihachChravAH
01170451 itthambhUtAnubhAvo.ayamabhimanyusuto nR^ipaH
01170453 yasya pAlayataH kShauNIM yUyaM satrAya dIkShitAH
01180010 sUta uvAcha
01180011 yo vai drauNyastravipluShTo na mAturudare mR^itaH
01180013 anugrahAdbhagavataH kR^iShNasyAdbhutakarmaNaH
01180021 brahmakopotthitAdyastu takShakAtprANaviplavAt
01180023 na sammumohorubhayAdbhagavatyarpitAshayaH
01180031 utsR^ijya sarvataH sa~NgaM vij~nAtAjitasaMsthitiH
01180033 vaiyAsakerjahau shiShyo ga~NgAyAM svaM kalevaram
01180041 nottamashlokavArtAnAM juShatAM tatkathAmR^itam
01180043 syAtsambhramo.antakAle.api smaratAM tatpadAmbujam
01180051 tAvatkalirna prabhavetpraviShTo.apIha sarvataH
01180053 yAvadIsho mahAnurvyAmAbhimanyava ekarAT
01180061 yasminnahani yarhyeva bhagavAnutsasarja gAm
01180063 tadaivehAnuvR^itto.asAvadharmaprabhavaH kaliH
01180071 nAnudveShTi kaliM samrATsAra~Nga iva sArabhuk
01180073 kushalAnyAshu siddhyanti netarANi kR^itAni yat
01180081 kiM nu bAleShu shUreNa kalinA dhIrabhIruNA
01180083 apramattaH pramatteShu yo vR^iko nR^iShu vartate
01180091 upavarNitametadvaH puNyaM pArIkShitaM mayA
01180093 vAsudevakathopetamAkhyAnaM yadapR^ichChata
01180101 yA yAH kathA bhagavataH kathanIyorukarmaNaH
01180103 guNakarmAshrayAH pumbhiH saMsevyAstA bubhUShubhiH
01180110 R^iShaya UchuH
01180111 sUta jIva samAH saumya shAshvatIrvishadaM yashaH
01180113 yastvaM shaMsasi kR^iShNasya martyAnAmamR^itaM hi naH
01180121 karmaNyasminnanAshvAse dhUmadhUmrAtmanAM bhavAn
01180123 ApAyayati govinda pAdapadmAsavaM madhu
01180131 tulayAma lavenApi na svargaM nApunarbhavam
01180133 bhagavatsa~Ngisa~Ngasya martyAnAM kimutAshiShaH
01180141 ko nAma tR^ipyedrasavitkathAyAM mahattamaikAntaparAyaNasya
01180143 nAntaM guNAnAmaguNasya jagmuryogeshvarA ye bhavapAdmamukhyAH
01180151 tanno bhavAnvai bhagavatpradhAno mahattamaikAntaparAyaNasya
01180153 harerudAraM charitaM vishuddhaM shushrUShatAM no vitanotu vidvan
01180161 sa vai mahAbhAgavataH parIkShidyenApavargAkhyamadabhrabuddhiH
01180163 j~nAnena vaiyAsakishabditena bheje khagendradhvajapAdamUlam
01180171 tannaH paraM puNyamasaMvR^itArthamAkhyAnamatyadbhutayoganiShTham
01180173 AkhyAhyanantAcharitopapannaM pArIkShitaM bhAgavatAbhirAmam
01180180 sUta uvAcha
01180181 aho vayaM janmabhR^ito.adya hAsma vR^iddhAnuvR^ittyApi vilomajAtAH
01180183 dauShkulyamAdhiM vidhunoti shIghraM mahattamAnAmabhidhAnayogaH
01180191 kutaH punargR^iNato nAma tasya mahattamaikAntaparAyaNasya
01180193 yo.anantashaktirbhagavAnananto mahadguNatvAdyamanantamAhuH
01180201 etAvatAlaM nanu sUchitena guNairasAmyAnatishAyanasya
01180203 hitvetarAnprArthayato vibhUtiryasyA~NghrireNuM juShate.anabhIpsoH
01180211 athApi yatpAdanakhAvasR^iShTaM jagadviri~nchopahR^itArhaNAmbhaH
01180213 seshaM punAtyanyatamo mukundAtko nAma loke bhagavatpadArthaH
01180221 yatrAnuraktAH sahasaiva dhIrA vyapohya dehAdiShu sa~NgamUDham
01180223 vrajanti tatpAramahaMsyamantyaM yasminnahiMsopashamaH svadharmaH
01180231 ahaM hi pR^iShTo.aryamaNo bhavadbhirAchakSha AtmAvagamo.atra yAvAn
01180233 nabhaH patantyAtmasamaM patattriNastathA samaM viShNugatiM vipashchitaH
01180241 ekadA dhanurudyamya vicharanmR^igayAM vane
01180243 mR^igAnanugataH shrAntaH kShudhitastR^iShito bhR^isham
01180251 jalAshayamachakShANaH pravivesha tamAshramam
01180253 dadarsha munimAsInaM shAntaM mIlitalochanam
01180261 pratiruddhendriyaprANa manobuddhimupAratam
01180263 sthAnatrayAtparaM prAptaM brahmabhUtamavikriyam
01180271 viprakIrNajaTAchChannaM rauraveNAjinena cha
01180273 vishuShyattAlurudakaM tathAbhUtamayAchata
01180281 alabdhatR^iNabhUmyAdirasamprAptArghyasUnR^itaH
01180283 avaj~nAtamivAtmAnaM manyamAnashchukopa ha
01180291 abhUtapUrvaH sahasA kShuttR^iDbhyAmarditAtmanaH
01180293 brAhmaNaM pratyabhUdbrahmanmatsaro manyureva cha
01180301 sa tu brahmaR^iSheraMse gatAsumuragaM ruShA
01180303 vinirgachChandhanuShkoTyA nidhAya puramAgataH
01180311 eSha kiM nibhR^itAsheSha karaNo mIlitekShaNaH
01180313 mR^iShAsamAdhirAhosvitkiM nu syAtkShatrabandhubhiH
01180321 tasya putro.atitejasvI viharanbAlako.arbhakaiH
01180323 rAj~nAghaM prApitaM tAtaM shrutvA tatredamabravIt
01180331 aho adharmaH pAlAnAM pIvnAM balibhujAmiva
01180333 svAminyaghaM yaddAsAnAM dvArapAnAM shunAmiva
01180341 brAhmaNaiH kShatrabandhurhi gR^ihapAlo nirUpitaH
01180343 sa kathaM tadgR^ihe dvAHsthaH sabhANDaM bhoktumarhati
01180351 kR^iShNe gate bhagavati shAstaryutpathagAminAm
01180353 tadbhinnasetUnadyAhaM shAsmi pashyata me balam
01180361 ityuktvA roShatAmrAkSho vayasyAnR^iShibAlakaH
01180363 kaushikyApa upaspR^ishya vAgvajraM visasarja ha
01180371 iti la~NghitamaryAdaM takShakaH saptame.ahani
01180373 da~NkShyati sma kulA~NgAraM chodito me tatadruham
01180381 tato.abhyetyAshramaM bAlo gale sarpakalevaram
01180383 pitaraM vIkShya duHkhArto muktakaNTho ruroda ha
01180391 sa vA A~Ngiraso brahmanshrutvA sutavilApanam
01180393 unmIlya shanakairnetre dR^iShTvA chAMse mR^itoragam
01180401 visR^ijya taM cha paprachCha vatsa kasmAddhi rodiShi
01180403 kena vA te.apakR^itamityuktaH sa nyavedayat
01180411 nishamya shaptamatadarhaM narendraM sa brAhmaNo nAtmajamabhyanandat
01180413 aho batAMho mahadadya te kR^itamalpIyasi droha ururdamo dhR^itaH
01180421 na vai nR^ibhirnaradevaM parAkhyaM sammAtumarhasyavipakvabuddhe
01180423 yattejasA durviShaheNa guptA vindanti bhadrANyakutobhayAH prajAH
01180431 alakShyamANe naradevanAmni rathA~NgapANAvayama~Nga lokaH
01180433 tadA hi chauraprachuro vina~NkShyatyarakShyamANo.avivarUthavatkShaNAt
01180441 tadadya naH pApamupaityananvayaM yannaShTanAthasya vasorvilumpakAt
01180443 parasparaM ghnanti shapanti vR^i~njate pashUnstriyo.arthAnpurudasyavo janAH
01180451 tadAryadharmaH pravilIyate nR^iNAM varNAshramAchArayutastrayImayaH
01180453 tato.arthakAmAbhiniveshitAtmanAM shunAM kapInAmiva varNasa~NkaraH
01180461 dharmapAlo narapatiH sa tu samrADbR^ihachChravAH
01180463 sAkShAnmahAbhAgavato rAjarShirhayamedhayAT
01180465 kShuttR^iTshramayuto dIno naivAsmachChApamarhati
01180471 apApeShu svabhR^ityeShu bAlenApakvabuddhinA
01180473 pApaM kR^itaM tadbhagavAnsarvAtmA kShantumarhati
01180481 tiraskR^itA vipralabdhAH shaptAH kShiptA hatA api
01180483 nAsya tatpratikurvanti tadbhaktAH prabhavo.api hi
01180491 iti putrakR^itAghena so.anutapto mahAmuniH
01180493 svayaM viprakR^ito rAj~nA naivAghaM tadachintayat
01180501 prAyashaH sAdhavo loke parairdvandveShu yojitAH
01180503 na vyathanti na hR^iShyanti yata AtmAguNAshrayaH
01190010 sUta uvAcha
01190011 mahIpatistvatha tatkarma garhyaM vichintayannAtmakR^itaM sudurmanAH
01190013 aho mayA nIchamanAryavatkR^itaM nirAgasi brahmaNi gUDhatejasi
01190021 dhruvaM tato me kR^itadevahelanAdduratyayaM vyasanaM nAtidIrghAt
01190023 tadastu kAmaM hyaghaniShkR^itAya me yathA na kuryAM punarevamaddhA
01190031 adyaiva rAjyaM balamR^iddhakoshaM prakopitabrahmakulAnalo me
01190033 dahatvabhadrasya punarna me.abhUtpApIyasI dhIrdvijadevagobhyaH
01190041 sa chintayannitthamathAshR^iNodyathA muneH sutokto nirR^itistakShakAkhyaH
01190043 sa sAdhu mene na chireNa takShakA nalaM prasaktasya viraktikAraNam
01190051 atho vihAyemamamuM cha lokaM vimarshitau heyatayA purastAt
01190053 kR^iShNA~NghrisevAmadhimanyamAna upAvishatprAyamamartyanadyAm
01190061 yA vai lasachChrItulasIvimishra kR^iShNA~NghrireNvabhyadhikAmbunetrI
01190063 punAti lokAnubhayatra seshAnkastAM na seveta mariShyamANaH
01190071 iti vyavachChidya sa pANDaveyaH prAyopaveshaM prati viShNupadyAm
01190073 dadhau mukundA~NghrimananyabhAvo munivrato muktasamastasa~NgaH
01190081 tatropajagmurbhuvanaM punAnA mahAnubhAvA munayaH sashiShyAH
01190083 prAyeNa tIrthAbhigamApadeshaiH svayaM hi tIrthAni punanti santaH
01190091 atrirvasiShThashchyavanaH sharadvAnariShTanemirbhR^igura~NgirAshcha
01190093 parAsharo gAdhisuto.atha rAma utathya indrapramadedhmavAhau
01190101 medhAtithirdevala ArShTiSheNo bhAradvAjo gautamaH pippalAdaH
01190103 maitreya aurvaH kavaShaH kumbhayonirdvaipAyano bhagavAnnAradashcha
01190111 anye cha devarShibrahmarShivaryA rAjarShivaryA aruNAdayashcha
01190113 nAnArSheyapravarAnsametAnabhyarchya rAjA shirasA vavande
01190121 sukhopaviShTeShvatha teShu bhUyaH kR^itapraNAmaH svachikIrShitaM yat
01190123 vij~nApayAmAsa viviktachetA upasthito.agre.abhigR^ihItapANiH
01190130 rAjovAcha
01190131 aho vayaM dhanyatamA nR^ipANAM mahattamAnugrahaNIyashIlAH
01190133 rAj~nAM kulaM brAhmaNapAdashauchAddUrAdvisR^iShTaM bata garhyakarma
01190141 tasyaiva me.aghasya parAvaresho vyAsaktachittasya gR^iheShvabhIkShNam
01190143 nirvedamUlo dvijashAparUpo yatra prasakto bhayamAshu dhatte
01190151 taM mopayAtaM pratiyantu viprA ga~NgA cha devI dhR^itachittamIshe
01190153 dvijopasR^iShTaH kuhakastakShako vA dashatvalaM gAyata viShNugAthAH
01190161 punashcha bhUyAdbhagavatyanante ratiH prasa~Ngashcha tadAshrayeShu
01190163 mahatsu yAM yAmupayAmi sR^iShTiM maitryastu sarvatra namo dvijebhyaH
01190171 iti sma rAjAdhyavasAyayuktaH prAchInamUleShu kusheShu dhIraH
01190173 uda~Nmukho dakShiNakUla Aste samudrapatnyAH svasutanyastabhAraH
01190181 evaM cha tasminnaradevadeve prAyopaviShTe divi devasa~NghAH
01190183 prashasya bhUmau vyakiranprasUnairmudA muhurdundubhayashcha neduH
01190191 maharShayo vai samupAgatA ye prashasya sAdhvityanumodamAnAH
01190193 UchuH prajAnugrahashIlasArA yaduttamashlokaguNAbhirUpam
01190201 na vA idaM rAjarShivarya chitraM bhavatsu kR^iShNaM samanuvrateShu
01190203 ye.adhyAsanaM rAjakirITajuShTaM sadyo jahurbhagavatpArshvakAmAH
01190211 sarve vayaM tAvadihAsmahe.atha kalevaraM yAvadasau vihAya
01190213 lokaM paraM virajaskaM vishokaM yAsyatyayaM bhAgavatapradhAnaH
01190221 Ashrutya tadR^iShigaNavachaH parIkShitsamaM madhuchyudguru chAvyalIkam
01190223 AbhAShatainAnabhinandya yuktAnshushrUShamANashcharitAni viShNoH
01190231 samAgatAH sarvata eva sarve vedA yathA mUrtidharAstripR^iShThe
01190233 nehAtha nAmutra cha kashchanArtha R^ite parAnugrahamAtmashIlam
01190241 tatashcha vaH pR^ichChyamimaM vipR^ichChe vishrabhya viprA iti kR^ityatAyAm
01190243 sarvAtmanA mriyamANaishcha kR^ityaM shuddhaM cha tatrAmR^ishatAbhiyuktAH
01190251 tatrAbhavadbhagavAnvyAsaputro yadR^ichChayA gAmaTamAno.anapekShaH
01190253 alakShyali~Ngo nijalAbhatuShTo vR^itashcha bAlairavadhUtaveShaH
01190261 taM dvyaShTavarShaM sukumArapAda karorubAhvaMsakapolagAtram
01190263 chArvAyatAkShonnasatulyakarNa subhrvAnanaM kambusujAtakaNTham
01190271 nigUDhajatruM pR^ithutu~NgavakShasamAvartanAbhiM valivalgUdaraM cha
01190273 digambaraM vaktravikIrNakeshaM pralambabAhuM svamarottamAbham
01190281 shyAmaM sadApIvyavayo.a~NgalakShmyA strINAM manoj~naM ruchirasmitena
01190283 pratyutthitAste munayaH svAsanebhyastallakShaNaj~nA api gUDhavarchasam
01190291 sa viShNurAto.atithaya AgatAya tasmai saparyAM shirasAjahAra
01190293 tato nivR^ittA hyabudhAH striyo.arbhakA mahAsane sopavivesha pUjitaH
01190301 sa saMvR^itastatra mahAnmahIyasAM brahmarShirAjarShidevarShisa~NghaiH
01190303 vyarochatAlaM bhagavAnyathendurgraharkShatArAnikaraiH parItaH
01190311 prashAntamAsInamakuNThamedhasaM muniM nR^ipo bhAgavato.abhyupetya
01190313 praNamya mUrdhnAvahitaH kR^itA~njalirnatvA girA sUnR^itayAnvapR^ichChat
01190320 parIkShiduvAcha
01190321 aho adya vayaM brahmansatsevyAH kShatrabandhavaH
01190323 kR^ipayAtithirUpeNa bhavadbhistIrthakAH kR^itAH
01190331 yeShAM saMsmaraNAtpuMsAM sadyaH shuddhyanti vai gR^ihAH
01190333 kiM punardarshanasparsha pAdashauchAsanAdibhiH
01190341 sAnnidhyAtte mahAyoginpAtakAni mahAntyapi
01190343 sadyo nashyanti vai puMsAM viShNoriva suretarAH
01190351 api me bhagavAnprItaH kR^iShNaH pANDusutapriyaH
01190353 paitR^iShvaseyaprItyarthaM tadgotrasyAttabAndhavaH
01190361 anyathA te.avyaktagaterdarshanaM naH kathaM nR^iNAm
01190363 nitarAM mriyamANAnAM saMsiddhasya vanIyasaH
01190371 ataH pR^ichChAmi saMsiddhiM yoginAM paramaM gurum
01190373 puruShasyeha yatkAryaM mriyamANasya sarvathA
01190381 yachChrotavyamatho japyaM yatkartavyaM nR^ibhiH prabho
01190383 smartavyaM bhajanIyaM vA brUhi yadvA viparyayam
01190391 nUnaM bhagavato brahmangR^iheShu gR^ihamedhinAm
01190393 na lakShyate hyavasthAnamapi godohanaM kvachit
01190400 sUta uvAcha
01190401 evamAbhAShitaH pR^iShTaH sa rAj~nA shlakShNayA girA
01190403 pratyabhAShata dharmaj~no bhagavAnbAdarAyaNiH
02010010 shrIshuka uvAcha
02010011 varIyAneSha te prashnaH kR^ito lokahitaM nR^ipa
02010013 AtmavitsammataH puMsAM shrotavyAdiShu yaH paraH
02010021 shrotavyAdIni rAjendra nR^iNAM santi sahasrashaH
02010023 apashyatAmAtmatattvaM gR^iheShu gR^ihamedhinAm
02010031 nidrayA hriyate naktaM vyavAyena cha vA vayaH
02010033 divA chArthehayA rAjankuTumbabharaNena vA
02010041 dehApatyakalatrAdiShvAtmasainyeShvasatsvapi
02010043 teShAM pramatto nidhanaM pashyannapi na pashyati
02010051 tasmAdbhArata sarvAtmA bhagavAnIshvaro hariH
02010053 shrotavyaH kIrtitavyashcha smartavyashchechChatAbhayam
02010061 etAvAnsA~NkhyayogAbhyAM svadharmapariniShThayA
02010063 janmalAbhaH paraH puMsAmante nArAyaNasmR^itiH
02010071 prAyeNa munayo rAjannivR^ittA vidhiShedhataH
02010073 nairguNyasthA ramante sma guNAnukathane hareH
02010081 idaM bhAgavataM nAma purANaM brahmasammitam
02010083 adhItavAndvAparAdau piturdvaipAyanAdaham
02010091 pariniShThito.api nairguNya uttamashlokalIlayA
02010093 gR^ihItachetA rAjarShe AkhyAnaM yadadhItavAn
02010101 tadahaM te.abhidhAsyAmi mahApauruShiko bhavAn
02010103 yasya shraddadhatAmAshu syAnmukunde matiH satI
02010111 etannirvidyamAnAnAmichChatAmakutobhayam
02010113 yoginAM nR^ipa nirNItaM harernAmAnukIrtanam
02010121 kiM pramattasya bahubhiH parokShairhAyanairiha
02010123 varaM muhUrtaM viditaM ghaTate shreyase yataH
02010131 khaTvA~Ngo nAma rAjarShirj~nAtveyattAmihAyuShaH
02010133 muhUrtAtsarvamutsR^ijya gatavAnabhayaM harim
02010141 tavApyetarhi kauravya saptAhaM jIvitAvadhiH
02010143 upakalpaya tatsarvaM tAvadyatsAmparAyikam
02010151 antakAle tu puruSha Agate gatasAdhvasaH
02010153 ChindyAdasa~NgashastreNa spR^ihAM dehe.anu ye cha tam
02010161 gR^ihAtpravrajito dhIraH puNyatIrthajalAplutaH
02010163 shuchau vivikta AsIno vidhivatkalpitAsane
02010171 abhyasenmanasA shuddhaM trivR^idbrahmAkSharaM param
02010173 mano yachChejjitashvAso brahmabIjamavismaran
02010181 niyachChedviShayebhyo.akShAnmanasA buddhisArathiH
02010183 manaH karmabhirAkShiptaM shubhArthe dhArayeddhiyA
02010191 tatraikAvayavaM dhyAyedavyuchChinnena chetasA
02010193 mano nirviShayaM yuktvA tataH ki~nchana na smaret
02010195 padaM tatparamaM viShNormano yatra prasIdati
02010201 rajastamobhyAmAkShiptaM vimUDhaM mana AtmanaH
02010203 yachCheddhAraNayA dhIro hanti yA tatkR^itaM malam
02010211 yasyAM sandhAryamANAyAM yogino bhaktilakShaNaH
02010213 Ashu sampadyate yoga AshrayaM bhadramIkShataH
02010220 rAjovAcha
02010221 yathA sandhAryate brahmandhAraNA yatra sammatA
02010223 yAdR^ishI vA haredAshu puruShasya manomalam
02010230 shrIshuka uvAcha
02010231 jitAsano jitashvAso jitasa~Ngo jitendriyaH
02010233 sthUle bhagavato rUpe manaH sandhArayeddhiyA
02010241 visheShastasya deho.ayaM sthaviShThashcha sthavIyasAm
02010243 yatredaM vyajyate vishvaM bhUtaM bhavyaM bhavachcha sat
02010251 aNDakoshe sharIre.asminsaptAvaraNasaMyute
02010253 vairAjaH puruSho yo.asau bhagavAndhAraNAshrayaH
02010261 pAtAlametasya hi pAdamUlaM paThanti pArShNiprapade rasAtalam
02010263 mahAtalaM vishvasR^ijo.atha gulphau talAtalaM vai puruShasya ja~Nghe
02010271 dve jAnunI sutalaM vishvamUrterUrudvayaM vitalaM chAtalaM cha
02010273 mahItalaM tajjaghanaM mahIpate nabhastalaM nAbhisaro gR^iNanti
02010281 uraHsthalaM jyotiranIkamasya grIvA maharvadanaM vai jano.asya
02010283 tapo varATIM vidurAdipuMsaH satyaM tu shIrShANi sahasrashIrShNaH
02010291 indrAdayo bAhava AhurusrAH karNau dishaH shrotramamuShya shabdaH
02010293 nAsatyadasrau paramasya nAse ghrANo.asya gandho mukhamagniriddhaH
02010301 dyaurakShiNI chakShurabhUtpata~NgaH pakShmANi viShNorahanI ubhe cha
02010303 tadbhrUvijR^imbhaH parameShThidhiShNyamApo.asya tAlU rasa eva jihvA
02010311 ChandAMsyanantasya shiro gR^iNanti daMShTrA yamaH snehakalA dvijAni
02010313 hAso janonmAdakarI cha mAyA durantasargo yadapA~NgamokShaH
02010321 vrIDottarauShTho.adhara eva lobho dharmaH stano.adharmapatho.asya pR^iShTham
02010323 kastasya meDhraM vR^iShaNau cha mitrau kukShiH samudrA girayo.asthisa~NghAH
02010331 nADyo.asya nadyo.atha tanUruhANi mahIruhA vishvatanornR^ipendra
02010333 anantavIryaH shvasitaM mAtarishvA gatirvayaH karma guNapravAhaH
02010341 Ishasya keshAnvidurambuvAhAnvAsastu sandhyAM kuruvarya bhUmnaH
02010343 avyaktamAhurhR^idayaM manashchasa chandramAH sarvavikArakoshaH
02010351 vij~nAnashaktiM mahimAmananti sarvAtmano.antaHkaraNaM giritram
02010353 ashvAshvataryuShTragajA nakhAni sarve mR^igAH pashavaH shroNideshe
02010361 vayAMsi tadvyAkaraNaM vichitraM manurmanIShA manujo nivAsaH
02010363 gandharvavidyAdharachAraNApsaraH svarasmR^itIrasurAnIkavIryaH
02010371 brahmAnanaM kShatrabhujo mahAtmA viDUrura~NghrishritakR^iShNavarNaH
02010373 nAnAbhidhAbhIjyagaNopapanno dravyAtmakaH karma vitAnayogaH
02010381 iyAnasAvIshvaravigrahasya yaH sanniveshaH kathito mayA te
02010383 sandhAryate.asminvapuShi sthaviShThe manaH svabuddhyA na yato.asti ki~nchit
02010391 sa sarvadhIvR^ittyanubhUtasarva AtmA yathA svapnajanekShitaikaH
02010393 taM satyamAnandanidhiM bhajeta nAnyatra sajjedyata AtmapAtaH
02020010 shrIshuka uvAcha
02020011 evaM purA dhAraNayAtmayonirnaShTAM smR^itiM pratyavarudhya tuShTAt
02020013 tathA sasarjedamamoghadR^iShTiryathApyayAtprAgvyavasAyabuddhiH
02020021 shAbdasya hi brahmaNa eSha panthA yannAmabhirdhyAyati dhIrapArthaiH
02020023 paribhramaMstatra na vindate.arthAnmAyAmaye vAsanayA shayAnaH
02020031 ataH kavirnAmasu yAvadarthaH syAdapramatto vyavasAyabuddhiH
02020033 siddhe.anyathArthe na yateta tatra parishramaM tatra samIkShamANaH
02020041 satyAM kShitau kiM kashipoH prayAsairbAhau svasiddhe hyupabarhaNaiH kim
02020043 satya~njalau kiM purudhAnnapAtryA digvalkalAdau sati kiM dukUlaiH
02020051 chIrANi kiM pathi na santi dishanti bhikShAM
02020052 naivA~NghripAH parabhR^itaH sarito.apyashuShyan
02020053 ruddhA guhAH kimajito.avati nopasannAn
02020054 kasmAdbhajanti kavayo dhanadurmadAndhAn
02020061 evaM svachitte svata eva siddha AtmA priyo.artho bhagavAnanantaH
02020063 taM nirvR^ito niyatArtho bhajeta saMsArahetUparamashcha yatra
02020071 kastAM tvanAdR^itya parAnuchintAmR^ite pashUnasatIM nAma kuryAt
02020073 pashya~njanaM patitaM vaitaraNyAM svakarmajAnparitApA~njuShANam
02020081 kechitsvadehAntarhR^idayAvakAshe prAdeshamAtraM puruShaM vasantam
02020083 chaturbhujaM ka~njarathA~Ngasha~Nkha gadAdharaM dhAraNayA smaranti
02020091 rasannavaktraM nalinAyatekShaNaM kadambaki~njalkapisha~NgavAsasam
02020093 lasanmahAratnahiraNmayA~NgadaM sphuranmahAratnakirITakuNDalam
02020101 unnidrahR^itpa~NkajakarNikAlaye yogeshvarAsthApitapAdapallavam
02020103 shrIlakShaNaM kaustubharatnakandharamamlAnalakShmyA vanamAlayAchitam
02020111 vibhUShitaM mekhalayA~NgulIyakairmahAdhanairnUpuraka~NkaNAdibhiH
02020113 snigdhAmalAku~nchitanIlakuntalairvirochamAnAnanahAsapeshalam
02020121 adInalIlAhasitekShaNollasadbhrUbha~NgasaMsUchitabhUryanugraham
02020123 IkSheta chintAmayamenamIshvaraM yAvanmano dhAraNayAvatiShThate
02020131 ekaikasho.a~NgAni dhiyAnubhAvayetpAdAdi yAvaddhasitaM gadAbhR^itaH
02020133 jitaM jitaM sthAnamapohya dhArayetparaM paraM shuddhyati dhIryathA yathA
02020141 yAvanna jAyeta parAvare.asminvishveshvare draShTari bhaktiyogaH
02020143 tAvatsthavIyaH puruShasya rUpaM kriyAvasAne prayataH smareta
02020151 sthiraM sukhaM chAsanamAsthito yatiryadA jihAsurimama~Nga lokam
02020153 kAle cha deshe cha mano na sajjayetprANAnniyachChenmanasA jitAsuH
02020161 manaH svabuddhyAmalayA niyamya kShetraj~na etAM ninayettamAtmani
02020163 AtmAnamAtmanyavarudhya dhIro labdhopashAntirvirameta kR^ityAt
02020171 na yatra kAlo.animiShAM paraH prabhuH kuto nu devA jagatAM ya Ishire
02020173 na yatra sattvaM na rajastamashcha na vai vikAro na mahAnpradhAnam
02020181 paraM padaM vaiShNavamAmananti tadyanneti netItyatadutsisR^ikShavaH
02020183 visR^ijya daurAtmyamananyasauhR^idA hR^idopaguhyArhapadaM pade pade
02020191 itthaM munistUparamedvyavasthito vij~nAnadR^igvIryasurandhitAshayaH
02020193 svapArShNinApIDya gudaM tato.anilaM sthAneShu ShaTsUnnamayejjitaklamaH
02020201 nAbhyAM sthitaM hR^idyadhiropya tasmAdudAnagatyorasi taM nayenmuniH
02020203 tato.anusandhAya dhiyA manasvI svatAlumUlaM shanakairnayeta
02020211 tasmAdbhruvorantaramunnayeta niruddhasaptAyatano.anapekShaH
02020213 sthitvA muhUrtArdhamakuNThadR^iShTirnirbhidya mUrdhanvisR^ijetparaM gataH
02020221 yadi prayAsyannR^ipa pArameShThyaM vaihAyasAnAmuta yadvihAram
02020223 aShTAdhipatyaM guNasannivAye sahaiva gachChenmanasendriyaishcha
02020231 yogeshvarANAM gatimAhurantarbahistrilokyAH pavanAntarAtmanAm
02020233 na karmabhistAM gatimApnuvanti vidyAtapoyogasamAdhibhAjAm
02020241 vaishvAnaraM yAti vihAyasA gataH suShumNayA brahmapathena shochiShA
02020243 vidhUtakalko.atha harerudastAtprayAti chakraM nR^ipa shaishumAram
02020251 tadvishvanAbhiM tvativartya viShNoraNIyasA virajenAtmanaikaH
02020253 namaskR^itaM brahmavidAmupaiti kalpAyuSho yadvibudhA ramante
02020261 atho anantasya mukhAnalena dandahyamAnaM sa nirIkShya vishvam
02020263 niryAti siddheshvarayuShTadhiShNyaM yaddvaiparArdhyaM tadu pArameShThyam
02020271 na yatra shoko na jarA na mR^ityurnArtirna chodvega R^ite kutashchit
02020273 yachchittato.adaH kR^ipayAnidaMvidAM durantaduHkhaprabhavAnudarshanAt
02020281 tato visheShaM pratipadya nirbhayastenAtmanApo.analamUrtiratvaran
02020283 jyotirmayo vAyumupetya kAle vAyvAtmanA khaM bR^ihadAtmali~Ngam
02020291 ghrANena gandhaM rasanena vai rasaM rUpaM cha dR^iShTyA shvasanaM tvachaiva
02020293 shrotreNa chopetya nabhoguNatvaM prANena chAkUtimupaiti yogI
02020301 sa bhUtasUkShmendriyasannikarShaM manomayaM devamayaM vikAryam
02020303 saMsAdya gatyA saha tena yAti vij~nAnatattvaM guNasannirodham
02020311 tenAtmanAtmAnamupaiti shAntamAnandamAnandamayo.avasAne
02020313 etAM gatiM bhAgavatIM gato yaH sa vai punarneha viShajjate.a~Nga
02020321 ete sR^itI te nR^ipa vedagIte tvayAbhipR^iShTe cha sanAtane cha
02020323 ye vai purA brahmaNa Aha tuShTa ArAdhito bhagavAnvAsudevaH
02020331 na hyato.anyaH shivaH panthA vishataH saMsR^itAviha
02020333 vAsudeve bhagavati bhaktiyogo yato bhavet
02020341 bhagavAnbrahma kArtsnyena triranvIkShya manIShayA
02020343 tadadhyavasyatkUTastho ratirAtmanyato bhavet
02020351 bhagavAnsarvabhUteShu lakShitaH svAtmanA hariH
02020353 dR^ishyairbuddhyAdibhirdraShTA lakShaNairanumApakaiH
02020361 tasmAtsarvAtmanA rAjanhariH sarvatra sarvadA
02020363 shrotavyaH kIrtitavyashcha smartavyo bhagavAnnR^iNAm
02020371 pibanti ye bhagavata AtmanaH satAM kathAmR^itaM shravaNapuTeShu sambhR^itam
02020373 punanti te viShayavidUShitAshayaM vrajanti tachcharaNasaroruhAntikam
02030010 shrIshuka uvAcha
02030011 evametannigaditaM pR^iShTavAnyadbhavAnmama
02030013 nR^iNAM yanmriyamANAnAM manuShyeShu manIShiNAm
02030021 brahmavarchasakAmastu yajeta brahmaNaH patim
02030023 indramindriyakAmastu prajAkAmaH prajApatIn
02030031 devIM mAyAM tu shrIkAmastejaskAmo vibhAvasum
02030033 vasukAmo vasUnrudrAnvIryakAmo.atha vIryavAn
02030041 annAdyakAmastvaditiM svargakAmo.aditeH sutAn
02030043 vishvAndevAnrAjyakAmaH sAdhyAnsaMsAdhako vishAm
02030051 AyuShkAmo.ashvinau devau puShTikAma ilAM yajet
02030053 pratiShThAkAmaH puruSho rodasI lokamAtarau
02030061 rUpAbhikAmo gandharvAnstrIkAmo.apsara urvashIm
02030063 AdhipatyakAmaH sarveShAM yajeta parameShThinam
02030071 yaj~naM yajedyashaskAmaH koshakAmaH prachetasam
02030073 vidyAkAmastu girishaM dAmpatyArtha umAM satIm
02030081 dharmArtha uttamashlokaM tantuH tanvanpitnyajet
02030083 rakShAkAmaH puNyajanAnojaskAmo marudgaNAn
02030091 rAjyakAmo manUndevAnnirR^itiM tvabhicharanyajet
02030093 kAmakAmo yajetsomamakAmaH puruShaM param
02030101 akAmaH sarvakAmo vA mokShakAma udAradhIH
02030103 tIvreNa bhaktiyogena yajeta puruShaM param
02030111 etAvAneva yajatAmiha niHshreyasodayaH
02030113 bhagavatyachalo bhAvo yadbhAgavatasa~NgataH
02030121 j~nAnaM yadApratinivR^ittaguNormichakram
02030122 AtmaprasAda uta yatra guNeShvasa~NgaH
02030123 kaivalyasammatapathastvatha bhaktiyogaH
02030124 ko nirvR^ito harikathAsu ratiM na kuryAt
02030130 shaunaka uvAcha
02030131 ityabhivyAhR^itaM rAjA nishamya bharatarShabhaH
02030133 kimanyatpR^iShTavAnbhUyo vaiyAsakimR^iShiM kavim
02030141 etachChushrUShatAM vidvansUta no.arhasi bhAShitum
02030143 kathA harikathodarkAH satAM syuH sadasi dhruvam
02030151 sa vai bhAgavato rAjA pANDaveyo mahArathaH
02030153 bAlakrIDanakaiH krIDankR^iShNakrIDAM ya Adade
02030161 vaiyAsakishcha bhagavAnvAsudevaparAyaNaH
02030163 urugAyaguNodArAH satAM syurhi samAgame
02030171 Ayurharati vai puMsAmudyannastaM cha yannasau
02030173 tasyarte yatkShaNo nIta uttamashlokavArtayA
02030181 taravaH kiM na jIvanti bhastrAH kiM na shvasantyuta
02030183 na khAdanti na mehanti kiM grAme pashavo.apare
02030191 shvaviDvarAhoShTrakharaiH saMstutaH puruShaH pashuH
02030193 na yatkarNapathopeto jAtu nAma gadAgrajaH
02030201 bile batorukramavikramAnye na shR^iNvataH karNapuTe narasya
02030203 jihvAsatI dArdurikeva sUta na chopagAyatyurugAyagAthAH
02030211 bhAraH paraM paTTakirITajuShTamapyuttamA~NgaM na namenmukundam
02030213 shAvau karau no kurute saparyAM harerlasatkA~nchanaka~NkaNau vA
02030221 barhAyite te nayane narANAM li~NgAni viShNorna nirIkShato ye
02030223 pAdau nR^iNAM tau drumajanmabhAjau kShetrANi nAnuvrajato hareryau
02030231 jIva~nChavo bhAgavatA~NghrireNuM na jAtu martyo.abhilabheta yastu
02030233 shrIviShNupadyA manujastulasyAH shvasa~nChavo yastu na veda gandham
02030241 tadashmasAraM hR^idayaM batedaM yadgR^ihyamANairharinAmadheyaiH
02030243 na vikriyetAtha yadA vikAro netre jalaM gAtraruheShu harShaH
02030251 athAbhidhehya~Nga mano.anukUlaM prabhAShase bhAgavatapradhAnaH
02030253 yadAha vaiyAsakirAtmavidyA vishArado nR^ipatiM sAdhu pR^iShTaH
02040010 sUta uvAcha
02040011 vaiyAsakeriti vachastattvanishchayamAtmanaH
02040013 upadhArya matiM kR^iShNe auttareyaH satIM vyadhAt
02040021 AtmajAyAsutAgAra pashudraviNabandhuShu
02040023 rAjye chAvikale nityaM virUDhAM mamatAM jahau
02040031 paprachCha chemamevArthaM yanmAM pR^ichChatha sattamAH
02040033 kR^iShNAnubhAvashravaNe shraddadhAno mahAmanAH
02040041 saMsthAM vij~nAya sannyasya karma traivargikaM cha yat
02040043 vAsudeve bhagavati AtmabhAvaM dR^iDhaM gataH
02040050 rAjovAcha
02040051 samIchInaM vacho brahmansarvaj~nasya tavAnagha
02040053 tamo vishIryate mahyaM hareH kathayataH kathAm
02040061 bhUya eva vivitsAmi bhagavAnAtmamAyayA
02040063 yathedaM sR^ijate vishvaM durvibhAvyamadhIshvaraiH
02040071 yathA gopAyati vibhuryathA saMyachChate punaH
02040073 yAM yAM shaktimupAshritya purushaktiH paraH pumAn
02040075 AtmAnaM krIDayankrIDankaroti vikaroti cha
02040081 nUnaM bhagavato brahmanhareradbhutakarmaNaH
02040083 durvibhAvyamivAbhAti kavibhishchApi cheShTitam
02040091 yathA guNAMstu prakR^iteryugapatkramasho.api vA
02040093 bibharti bhUrishastvekaH kurvankarmANi janmabhiH
02040101 vichikitsitametanme bravItu bhagavAnyathA
02040103 shAbde brahmaNi niShNAtaH parasmiMshcha bhavAnkhalu
02040110 sUta uvAcha
02040111 ityupAmantrito rAj~nA guNAnukathane hareH
02040113 hR^iShIkeshamanusmR^itya prativaktuM prachakrame
02040120 shrIshuka uvAcha
02040121 namaH parasmai puruShAya bhUyase sadudbhavasthAnanirodhalIlayA
02040123 gR^ihItashaktitritayAya dehinAmantarbhavAyAnupalakShyavartmane
02040131 bhUyo namaH sadvR^ijinachChide.asatAmasambhavAyAkhilasattvamUrtaye
02040133 puMsAM punaH pAramahaMsya Ashrame vyavasthitAnAmanumR^igyadAshuShe
02040141 namo namaste.astvR^iShabhAya sAtvatAM vidUrakAShThAya muhuH kuyoginAm
02040143 nirastasAmyAtishayena rAdhasA svadhAmani brahmaNi raMsyate namaH
02040151 yatkIrtanaM yatsmaraNaM yadIkShaNaM yadvandanaM yachChravaNaM yadarhaNam
02040153 lokasya sadyo vidhunoti kalmaShaM tasmai subhadrashravase namo namaH
02040161 vichakShaNA yachcharaNopasAdanAtsa~NgaM vyudasyobhayato.antarAtmanaH
02040163 vindanti hi brahmagatiM gataklamAstasmai subhadrashravase namo namaH
02040171 tapasvino dAnaparA yashasvino manasvino mantravidaH suma~NgalAH
02040173 kShemaM na vindanti vinA yadarpaNaM tasmai subhadrashravase namo namaH
02040181 kirAtahUNAndhrapulindapulkashA AbhIrashumbhA yavanAH khasAdayaH
02040183 ye.anye cha pApA yadapAshrayAshrayAH shudhyanti tasmai prabhaviShNave namaH
02040191 sa eSha AtmAtmavatAmadhIshvarastrayImayo dharmamayastapomayaH
02040193 gatavyalIkairajasha~NkarAdibhirvitarkyali~Ngo bhagavAnprasIdatAm
02040201 shriyaH patiryaj~napatiH prajApatirdhiyAM patirlokapatirdharApatiH
02040203 patirgatishchAndhakavR^iShNisAtvatAM prasIdatAM me bhagavAnsatAM patiH
02040211 yada~NghryabhidhyAnasamAdhidhautayA dhiyAnupashyanti hi tattvamAtmanaH
02040213 vadanti chaitatkavayo yathAruchaM sa me mukundo bhagavAnprasIdatAm
02040221 prachoditA yena purA sarasvatI vitanvatAjasya satIM smR^itiM hR^idi
02040223 svalakShaNA prAdurabhUtkilAsyataH sa me R^iShINAmR^iShabhaH prasIdatAm
02040231 bhUtairmahadbhirya imAH puro vibhurnirmAya shete yadamUShu pUruShaH
02040233 bhu~Nkte guNAnShoDasha ShoDashAtmakaH so.ala~NkR^iShIShTa bhagavAnvachAMsi me
02040241 namastasmai bhagavate vAsudevAya vedhase
02040243 papurj~nAnamayaM saumyA yanmukhAmburuhAsavam
02040251 etadevAtmabhU rAjannAradAya vipR^ichChate
02040253 vedagarbho.abhyadhAtsAkShAdyadAha harirAtmanaH
02050010 nArada uvAcha
02050011 devadeva namaste.astu bhUtabhAvana pUrvaja
02050013 tadvijAnIhi yajj~nAnamAtmatattvanidarshanam
02050021 yadrUpaM yadadhiShThAnaM yataH sR^iShTamidaM prabho
02050023 yatsaMsthaM yatparaM yachcha tattattvaM vada tattvataH
02050031 sarvaM hyetadbhavAnveda bhUtabhavyabhavatprabhuH
02050033 karAmalakavadvishvaM vij~nAnAvasitaM tava
02050041 yadvij~nAno yadAdhAro yatparastvaM yadAtmakaH
02050043 ekaH sR^ijasi bhUtAni bhUtairevAtmamAyayA
02050051 AtmanbhAvayase tAni na parAbhAvayansvayam
02050053 AtmashaktimavaShTabhya UrNanAbhirivAklamaH
02050061 nAhaM veda paraM hyasminnAparaM na samaM vibho
02050063 nAmarUpaguNairbhAvyaM sadasatki~nchidanyataH
02050071 sa bhavAnacharadghoraM yattapaH susamAhitaH
02050073 tena khedayase nastvaM parAsha~NkAM cha yachChasi
02050081 etanme pR^ichChataH sarvaM sarvaj~na sakaleshvara
02050083 vijAnIhi yathaivedamahaM budhye.anushAsitaH
02050090 brahmovAcha
02050091 samyakkAruNikasyedaM vatsa te vichikitsitam
02050093 yadahaM choditaH saumya bhagavadvIryadarshane
02050101 nAnR^itaM tava tachchApi yathA mAM prabravIShi bhoH
02050103 avij~nAya paraM matta etAvattvaM yato hi me
02050111 yena svarochiShA vishvaM rochitaM rochayAmyaham
02050113 yathArko.agniryathA somo yatharkShagrahatArakAH
02050121 tasmai namo bhagavate vAsudevAya dhImahi
02050123 yanmAyayA durjayayA mAM vadanti jagadgurum
02050131 vilajjamAnayA yasya sthAtumIkShApathe.amuyA
02050133 vimohitA vikatthante mamAhamiti durdhiyaH
02050141 dravyaM karma cha kAlashcha svabhAvo jIva eva cha
02050143 vAsudevAtparo brahmanna chAnyo.artho.asti tattvataH
02050151 nArAyaNaparA vedA devA nArAyaNA~NgajAH
02050153 nArAyaNaparA lokA nArAyaNaparA makhAH
02050161 nArAyaNaparo yogo nArAyaNaparaM tapaH
02050163 nArAyaNaparaM j~nAnaM nArAyaNaparA gatiH
02050171 tasyApi draShTurIshasya kUTasthasyAkhilAtmanaH
02050173 sR^ijyaM sR^ijAmi sR^iShTo.ahamIkShayaivAbhichoditaH
02050181 sattvaM rajastama iti nirguNasya guNAstrayaH
02050183 sthitisarganirodheShu gR^ihItA mAyayA vibhoH
02050191 kAryakAraNakartR^itve dravyaj~nAnakriyAshrayAH
02050193 badhnanti nityadA muktaM mAyinaM puruShaM guNAH
02050201 sa eSha bhagavAMlli~NgaistribhiretairadhokShajaH
02050203 svalakShitagatirbrahmansarveShAM mama cheshvaraH
02050211 kAlaM karma svabhAvaM cha mAyesho mAyayA svayA
02050213 AtmanyadR^ichChayA prAptaM vibubhUShurupAdade
02050221 kAlAdguNavyatikaraH pariNAmaH svabhAvataH
02050223 karmaNo janma mahataH puruShAdhiShThitAdabhUt
02050231 mahatastu vikurvANAdrajaHsattvopabR^iMhitAt
02050233 tamaHpradhAnastvabhavaddravyaj~nAnakriyAtmakaH
02050241 so.aha~NkAra iti prokto vikurvansamabhUttridhA
02050243 vaikArikastaijasashcha tAmasashcheti yadbhidA
02050245 dravyashaktiH kriyAshaktirj~nAnashaktiriti prabho
02050251 tAmasAdapi bhUtAdervikurvANAdabhUnnabhaH
02050253 tasya mAtrA guNaH shabdo li~NgaM yaddraShTR^idR^ishyayoH
02050261 nabhaso.atha vikurvANAdabhUtsparshaguNo.anilaH
02050263 parAnvayAchChabdavAMshcha prANa ojaH saho balam
02050271 vAyorapi vikurvANAtkAlakarmasvabhAvataH
02050273 udapadyata tejo vai rUpavatsparshashabdavat
02050281 tejasastu vikurvANAdAsIdambho rasAtmakam
02050283 rUpavatsparshavachchAmbho ghoShavachcha parAnvayAt
02050291 visheShastu vikurvANAdambhaso gandhavAnabhUt
02050293 parAnvayAdrasasparsha shabdarUpaguNAnvitaH
02050301 vaikArikAnmano jaj~ne devA vaikArikA dasha
02050303 digvAtArkapracheto.ashvi vahnIndropendramitrakAH
02050311 taijasAttu vikurvANAdindriyANi dashAbhavan
02050313 j~nAnashaktiH kriyAshaktirbuddhiH prANashcha taijasau
02050315 shrotraM tvagghrANadR^igjihvA vAgdormeDhrA~NghripAyavaH
02050321 yadaite.asa~NgatA bhAvA bhUtendriyamanoguNAH
02050323 yadAyatananirmANe na shekurbrahmavittama
02050331 tadA saMhatya chAnyonyaM bhagavachChaktichoditAH
02050333 sadasattvamupAdAya chobhayaM sasR^ijurhyadaH
02050341 varShapUgasahasrAnte tadaNDamudake shayam
02050343 kAlakarmasvabhAvastho jIvo ~njIvamajIvayat
02050351 sa eva puruShastasmAdaNDaM nirbhidya nirgataH
02050353 sahasrorva~NghribAhvakShaH sahasrAnanashIrShavAn
02050361 yasyehAvayavairlokAnkalpayanti manIShiNaH
02050363 kaTyAdibhiradhaH sapta saptordhvaM jaghanAdibhiH
02050371 puruShasya mukhaM brahma kShatrametasya bAhavaH
02050373 Urvorvaishyo bhagavataH padbhyAM shUdro vyajAyata
02050381 bhUrlokaH kalpitaH padbhyAM bhuvarloko.asya nAbhitaH
02050383 hR^idA svarloka urasA maharloko mahAtmanaH
02050391 grIvAyAM janaloko.asya tapolokaH stanadvayAt
02050393 mUrdhabhiH satyalokastu brahmalokaH sanAtanaH
02050401 tatkaTyAM chAtalaM kL^iptamUrubhyAM vitalaM vibhoH
02050403 jAnubhyAM sutalaM shuddhaM ja~NghAbhyAM tu talAtalam
02050411 mahAtalaM tu gulphAbhyAM prapadAbhyAM rasAtalam
02050413 pAtAlaM pAdatalata iti lokamayaH pumAn
02050421 bhUrlokaH kalpitaH padbhyAM bhuvarloko.asya nAbhitaH
02050423 svarlokaH kalpito mUrdhnA iti vA lokakalpanA
02060010 brahmovAcha
02060011 vAchAM vahnermukhaM kShetraM ChandasAM sapta dhAtavaH
02060013 havyakavyAmR^itAnnAnAM jihvA sarvarasasya cha
02060021 sarvAsUnAM cha vAyoshcha tannAse paramAyaNe
02060023 ashvinoroShadhInAM cha ghrANo modapramodayoH
02060031 rUpANAM tejasAM chakShurdivaH sUryasya chAkShiNI
02060033 karNau dishAM cha tIrthAnAM shrotramAkAshashabdayoH
02060035 tadgAtraM vastusArANAM saubhagasya cha bhAjanam
02060041 tvagasya sparshavAyoshcha sarvamedhasya chaiva hi
02060043 romANyudbhijjajAtInAM yairvA yaj~nastu sambhR^itaH
02060051 keshashmashrunakhAnyasya shilAlohAbhravidyutAm
02060053 bAhavo lokapAlAnAM prAyashaH kShemakarmaNAm
02060061 vikramo bhUrbhuvaH svashcha kShemasya sharaNasya cha
02060063 sarvakAmavarasyApi hareshcharaNa Aspadam
02060071 apAM vIryasya sargasya parjanyasya prajApateH
02060073 puMsaH shishna upasthastu prajAtyAnandanirvR^iteH
02060081 pAyuryamasya mitrasya parimokShasya nArada
02060083 hiMsAyA nirR^itermR^ityornirayasya gudaM smR^itaH
02060091 parAbhUteradharmasya tamasashchApi pashchimaH
02060093 nADyo nadanadInAM cha gotrANAmasthisaMhatiH
02060101 avyaktarasasindhUnAM bhUtAnAM nidhanasya cha
02060103 udaraM viditaM puMso hR^idayaM manasaH padam
02060111 dharmasya mama tubhyaM cha kumArANAM bhavasya cha
02060113 vij~nAnasya cha sattvasya parasyAtmA parAyaNam
02060121 ahaM bhavAnbhavashchaiva ta ime munayo.agrajAH
02060123 surAsuranarA nAgAH khagA mR^igasarIsR^ipAH
02060131 gandharvApsaraso yakShA rakShobhUtagaNoragAH
02060133 pashavaH pitaraH siddhA vidyAdhrAshchAraNA drumAH
02060141 anye cha vividhA jIvAjalasthalanabhaukasaH
02060143 graharkShaketavastArAstaDitaH stanayitnavaH
02060151 sarvaM puruSha evedaM bhUtaM bhavyaM bhavachcha yat
02060153 tenedamAvR^itaM vishvaM vitastimadhitiShThati
02060161 svadhiShNyaM pratapanprANo bahishcha pratapatyasau
02060163 evaM virAjaM pratapaMstapatyantarbahiH pumAn
02060171 so.amR^itasyAbhayasyesho martyamannaM yadatyagAt
02060173 mahimaiSha tato brahmanpuruShasya duratyayaH
02060181 pAdeShu sarvabhUtAni puMsaH sthitipado viduH
02060183 amR^itaM kShemamabhayaM trimUrdhno.adhAyi mUrdhasu
02060191 pAdAstrayo bahishchAsannaprajAnAM ya AshramAH
02060193 antastrilokyAstvaparo gR^ihamedho.abR^ihadvrataH
02060201 sR^itI vichakrame vishvamsAshanAnashane ubhe
02060203 yadavidyA cha vidyA cha puruShastUbhayAshrayaH
02060211 yasmAdaNDaM virADjaj~ne bhUtendriyaguNAtmakaH
02060213 taddravyamatyagAdvishvaM gobhiH sUrya ivAtapan
02060221 yadAsya nAbhyAnnalinAdahamAsaM mahAtmanaH
02060223 nAvidaM yaj~nasambhArAnpuruShAvayavAnR^ite
02060231 teShu yaj~nasya pashavaH savanaspatayaH kushAH
02060233 idaM cha devayajanaM kAlashchoruguNAnvitaH
02060241 vastUnyoShadhayaH snehA rasalohamR^ido jalam
02060243 R^icho yajUMShi sAmAni chAturhotraM cha sattama
02060251 nAmadheyAni mantrAshcha dakShiNAshcha vratAni cha
02060253 devatAnukramaH kalpaH sa~Nkalpastantrameva cha
02060261 gatayo matayashchaiva prAyashchittaM samarpaNam
02060263 puruShAvayavairete sambhArAH sambhR^itA mayA
02060271 iti sambhR^itasambhAraH puruShAvayavairaham
02060273 tameva puruShaM yaj~naM tenaivAyajamIshvaram
02060281 tataste bhrAtara ime prajAnAM patayo nava
02060283 ayajanvyaktamavyaktaM puruShaM susamAhitAH
02060291 tatashcha manavaH kAle Ijire R^iShayo.apare
02060293 pitaro vibudhA daityA manuShyAH kratubhirvibhum
02060301 nArAyaNe bhagavati tadidaM vishvamAhitam
02060303 gR^ihItamAyoruguNaH sargAdAvaguNaH svataH
02060311 sR^ijAmi tanniyukto.ahaM haro harati tadvashaH
02060313 vishvaM puruSharUpeNa paripAti trishaktidhR^ik
02060321 iti te.abhihitaM tAta yathedamanupR^ichChasi
02060323 nAnyadbhagavataH ki~nchidbhAvyaM sadasadAtmakam
02060331 na bhAratI me.a~Nga mR^iShopalakShyate na vai kvachinme manaso mR^iShA gatiH
02060333 na me hR^iShIkANi patantyasatpathe yanme hR^idautkaNThyavatA dhR^ito hariH
02060341 so.ahaM samAmnAyamayastapomayaH prajApatInAmabhivanditaH patiH
02060343 AsthAya yogaM nipuNaM samAhitastaM nAdhyagachChaM yata AtmasambhavaH
02060351 nato.asmyahaM tachcharaNaM samIyuShAM bhavachChidaM svastyayanaM suma~Ngalam
02060353 yo hyAtmamAyAvibhavaM sma paryagAdyathA nabhaH svAntamathApare kutaH
02060361 nAhaM na yUyaM yadR^itAM gatiM vidurna vAmadevaH kimutApare surAH
02060363 tanmAyayA mohitabuddhayastvidaM vinirmitaM chAtmasamaM vichakShmahe
02060371 yasyAvatArakarmANi gAyanti hyasmadAdayaH
02060373 na yaM vidanti tattvena tasmai bhagavate namaH
02060381 sa eSha AdyaH puruShaH kalpe kalpe sR^ijatyajaH
02060383 AtmAtmanyAtmanAtmAnaM sa saMyachChati pAti cha
02060391 vishuddhaM kevalaM j~nAnaM pratyaksamyagavasthitam
02060393 satyaM pUrNamanAdyantaM nirguNaM nityamadvayam
02060401 R^iShe vidanti munayaH prashAntAtmendriyAshayAH
02060403 yadA tadevAsattarkaistirodhIyeta viplutam
02060411 Adyo.avatAraH puruShaH parasya kAlaH svabhAvaH sadasanmanashcha
02060413 dravyaM vikAro guNa indriyANi virATsvarATsthAsnu chariShNu bhUmnaH
02060421 ahaM bhavo yaj~na ime prajeshA dakShAdayo ye bhavadAdayashcha
02060423 svarlokapAlAH khagalokapAlA nR^ilokapAlAstalalokapAlAH
02060431 gandharvavidyAdharachAraNeshA ye yakSharakShoraganAganAthAH
02060433 ye vA R^iShINAmR^iShabhAH pitNAM daityendrasiddheshvaradAnavendrAH
02060435 anye cha ye pretapishAchabhUta kUShmANDayAdomR^igapakShyadhIshAH
02060441 yatki~ncha loke bhagavanmahasvadojaHsahasvadbalavatkShamAvat
02060443 shrIhrIvibhUtyAtmavadadbhutArNaM tattvaM paraM rUpavadasvarUpam
02060451 prAdhAnyato yAnR^iSha Amananti lIlAvatArAnpuruShasya bhUmnaH
02060453 ApIyatAM karNakaShAyashoShAnanukramiShye ta imAnsupeshAn
02070010 brahmovAcha
02070011 yatrodyataH kShititaloddharaNAya bibhrat
02070012 krauDIM tanuM sakalayaj~namayImanantaH
02070013 antarmahArNava upAgatamAdidaityaM
02070014 taM daMShTrayAdrimiva vajradharo dadAra
02070021 jAto rucherajanayatsuyamAnsuyaj~na
02070022 AkUtisUnuramarAnatha dakShiNAyAm
02070023 lokatrayasya mahatImaharadyadArtiM
02070024 svAyambhuvena manunA harirityanUktaH
02070031 jaj~ne cha kardamagR^ihe dvija devahUtyAM
02070032 strIbhiH samaM navabhirAtmagatiM svamAtre
02070033 Uche yayAtmashamalaM guNasa~Ngapa~Nkam
02070034 asminvidhUya kapilasya gatiM prapede
02070041 atrerapatyamabhikA~NkShata Aha tuShTo
02070042 datto mayAhamiti yadbhagavAnsa dattaH
02070043 yatpAdapa~NkajaparAgapavitradehA
02070044 yogarddhimApurubhayIM yaduhaihayAdyAH
02070051 taptaM tapo vividhalokasisR^ikShayA me
02070052 Adau sanAtsvatapasaH sa chatuHsano.abhUt
02070053 prAkkalpasamplavavinaShTamihAtmatattvaM
02070054 samyagjagAda munayo yadachakShatAtman
02070061 dharmasya dakShaduhitaryajaniShTa mUrtyAM
02070062 nArAyaNo nara iti svatapaHprabhAvaH
02070063 dR^iShTvAtmano bhagavato niyamAvalopaM
02070064 devyastvana~NgapR^itanA ghaTituM na shekuH
02070071 kAmaM dahanti kR^itino nanu roShadR^iShTyA
02070072 roShaM dahantamuta te na dahantyasahyam
02070073 so.ayaM yadantaramalaM pravishanbibheti
02070074 kAmaH kathaM nu punarasya manaH shrayeta
02070081 viddhaH sapatnyuditapatribhiranti rAj~no
02070082 bAlo.api sannupagatastapase vanAni
02070083 tasmA adAddhruvagatiM gR^iNate prasanno
02070084 divyAH stuvanti munayo yaduparyadhastAt
02070091 yadvenamutpathagataM dvijavAkyavajra
02070092 niShpluShTapauruShabhagaM niraye patantam
02070093 trAtvArthito jagati putrapadaM cha lebhe
02070094 dugdhA vasUni vasudhA sakalAni yena
02070101 nAbherasAvR^iShabha Asa sudevisUnur
02070102 yo vai chachAra samadR^igjaDayogacharyAm
02070103 yatpAramahaMsyamR^iShayaH padamAmananti
02070104 svasthaH prashAntakaraNaH parimuktasa~NgaH
02070111 satre mamAsa bhagavAnhayashIraShAtho
02070112 sAkShAtsa yaj~napuruShastapanIyavarNaH
02070113 Chandomayo makhamayo.akhiladevatAtmA
02070114 vAcho babhUvurushatIH shvasato.asya nastaH
02070121 matsyo yugAntasamaye manunopalabdhaH
02070122 kShoNImayo nikhilajIvanikAyaketaH
02070123 visraMsitAnurubhaye salile mukhAnme
02070124 AdAya tatra vijahAra ha vedamArgAn
02070131 kShIrodadhAvamaradAnavayUthapAnAm
02070132 unmathnatAmamR^italabdhaya AdidevaH
02070133 pR^iShThena kachChapavapurvidadhAra gotraM
02070134 nidrAkShaNo.adriparivartakaShANakaNDUH
02070141 traipiShTaporubhayahA sa nR^isiMharUpaM
02070142 kR^itvA bhramadbhrukuTidaMShTrakarAlavaktram
02070143 daityendramAshu gadayAbhipatantamArAd
02070144 Urau nipAtya vidadAra nakhaiH sphurantam
02070151 antaHsarasyurubalena pade gR^ihIto
02070152 grAheNa yUthapatirambujahasta ArtaH
02070153 AhedamAdipuruShAkhilalokanAtha
02070154 tIrthashravaH shravaNama~NgalanAmadheya
02070161 shrutvA haristamaraNArthinamaprameyash
02070162 chakrAyudhaH patagarAjabhujAdhirUDhaH
02070163 chakreNa nakravadanaM vinipATya tasmAd
02070164 dhaste pragR^ihya bhagavAnkR^ipayojjahAra
02070171 jyAyAnguNairavarajo.apyaditeH sutAnAM
02070172 lokAnvichakrama imAnyadathAdhiyaj~naH
02070173 kShmAM vAmanena jagR^ihe tripadachChalena
02070174 yAch~nAmR^ite pathi charanprabhubhirna chAlyaH
02070181 nArtho balerayamurukramapAdashaucham
02070182 ApaH shikhAdhR^itavato vibudhAdhipatyam
02070183 yo vai pratishrutamR^ite na chikIrShadanyad
02070184 AtmAnama~Nga manasA haraye.abhimene
02070191 tubhyaM cha nArada bhR^ishaM bhagavAnvivR^iddha
02070192 bhAvena sAdhu parituShTa uvAcha yogam
02070193 j~nAnaM cha bhAgavatamAtmasatattvadIpaM
02070194 yadvAsudevasharaNA vidura~njasaiva
02070201 chakraM cha dikShvavihataM dashasu svatejo
02070202 manvantareShu manuvaMshadharo bibharti
02070203 duShTeShu rAjasu damaM vyadadhAtsvakIrtiM
02070204 satye tripR^iShTha ushatIM prathayaMshcharitraiH
02070211 dhanvantarishcha bhagavAnsvayameva kIrtir
02070212 nAmnA nR^iNAM pururujAM ruja Ashu hanti
02070213 yaj~ne cha bhAgamamR^itAyuravAvarundha
02070214 AyuShyavedamanushAstyavatIrya loke
02070221 kShatraM kShayAya vidhinopabhR^itaM mahAtmA
02070222 brahmadhrugujjhitapathaM narakArtilipsu
02070223 uddhantyasAvavanikaNTakamugravIryas
02070224 triHsaptakR^itva urudhAraparashvadhena
02070231 asmatprasAdasumukhaH kalayA kalesha
02070232 ikShvAkuvaMsha avatIrya gurornideshe
02070233 tiShThanvanaM sadayitAnuja Avivesha
02070234 yasminvirudhya dashakandhara ArtimArchChat
02070241 yasmA adAdudadhirUDhabhayA~Ngavepo
02070242 mArgaM sapadyaripuraM haravaddidhakShoH
02070243 dUre suhR^inmathitaroShasushoNadR^iShTyA
02070244 tAtapyamAnamakaroraganakrachakraH
02070251 vakShaHsthalasparsharugnamahendravAha
02070252 dantairviDambitakakubjuSha UDhahAsam
02070253 sadyo.asubhiH saha vineShyati dArahartur
02070254 visphUrjitairdhanuSha uchcharato.adhisainye
02070261 bhUmeH suretaravarUthavimarditAyAH
02070262 kleshavyayAya kalayA sitakR^iShNakeshaH
02070263 jAtaH kariShyati janAnupalakShyamArgaH
02070264 karmANi chAtmamahimopanibandhanAni
02070271 tokena jIvaharaNaM yadulUkikAyAs
02070272 traimAsikasya cha padA shakaTo.apavR^ittaH
02070273 yadri~NgatAntaragatena divispR^ishorvA
02070274 unmUlanaM tvitarathArjunayorna bhAvyam
02070281 yadvai vraje vrajapashUnviShatoyapItAn
02070282 pAlAMstvajIvayadanugrahadR^iShTivR^iShTyA
02070283 tachChuddhaye.ativiShavIryavilolajihvam
02070284 uchchATayiShyaduragaM viharanhradinyAm
02070291 tatkarma divyamiva yannishi niHshayAnaM
02070292 dAvAgninA shuchivane paridahyamAne
02070293 unneShyati vrajamato.avasitAntakAlaM
02070294 netre pidhApya sabalo.anadhigamyavIryaH
02070301 gR^ihNIta yadyadupabandhamamuShya mAtA
02070302 shulbaM sutasya na tu tattadamuShya mAti
02070303 yajjR^imbhato.asya vadane bhuvanAni gopI
02070304 saMvIkShya sha~NkitamanAH pratibodhitAsIt
02070311 nandaM cha mokShyati bhayAdvaruNasya pAshAd
02070312 gopAnbileShu pihitAnmayasUnunA cha
02070313 ahnyApR^itaM nishi shayAnamatishrameNa
02070314 lokaM vikuNThamupaneShyati gokulaM sma
02070321 gopairmakhe pratihate vrajaviplavAya
02070322 deve.abhivarShati pashUnkR^ipayA rirakShuH
02070323 dhartochChilIndhramiva saptadinAni sapta
02070324 varSho mahIdhramanaghaikakare salIlam
02070331 krIDanvane nishi nishAkararashmigauryAM
02070332 rAsonmukhaH kalapadAyatamUrchChitena
02070333 uddIpitasmararujAM vrajabhR^idvadhUnAM
02070334 harturhariShyati shiro dhanadAnugasya
02070341 ye cha pralambakharadardurakeshyariShTa
02070342 mallebhakaMsayavanAH kapipauNDrakAdyAH
02070343 anye cha shAlvakujabalvaladantavakra
02070344 saptokShashambaravidUratharukmimukhyAH
02070351 ye vA mR^idhe samitishAlina AttachApAH
02070352 kAmbojamatsyakurusR^i~njayakaikayAdyAH
02070353 yAsyantyadarshanamalaM balapArthabhIma
02070354 vyAjAhvayena hariNA nilayaM tadIyam
02070361 kAlena mIlitadhiyAmavamR^ishya nNAM
02070362 stokAyuShAM svanigamo bata dUrapAraH
02070363 AvirhitastvanuyugaM sa hi satyavatyAM
02070364 vedadrumaM viTapasho vibhajiShyati sma
02070371 devadviShAM nigamavartmani niShThitAnAM
02070372 pUrbhirmayena vihitAbhiradR^ishyatUrbhiH
02070373 lokAnghnatAM mativimohamatipralobhaM
02070374 veShaM vidhAya bahu bhAShyata aupadharmyam
02070381 yarhyAlayeShvapi satAM na hareH kathAH syuH
02070382 pAShaNDino dvijajanA vR^iShalA nR^idevAH
02070383 svAhA svadhA vaShaDiti sma giro na yatra
02070384 shAstA bhaviShyati kalerbhagavAnyugAnte
02070391 sarge tapo.ahamR^iShayo nava ye prajeshAH
02070392 sthAne.atha dharmamakhamanvamarAvanIshAH
02070393 ante tvadharmaharamanyuvashAsurAdyA
02070394 mAyAvibhUtaya imAH purushaktibhAjaH
02070401 viShNornu vIryagaNanAM katamo.arhatIha
02070402 yaH pArthivAnyapi kavirvimame rajAMsi
02070403 chaskambha yaH svarahasAskhalatA tripR^iShThaM
02070404 yasmAttrisAmyasadanAdurukampayAnam
02070411 nAntaM vidAmyahamamI munayo.agrajAste
02070412 mAyAbalasya puruShasya kuto.avarA ye
02070413 gAyanguNAndashashatAnana AdidevaH
02070414 sheSho.adhunApi samavasyati nAsya pAram
02070421 yeShAM sa eSha bhagavAndayayedanantaH
02070422 sarvAtmanAshritapado yadi nirvyalIkam
02070423 te dustarAmatitaranti cha devamAyAM
02070424 naiShAM mamAhamiti dhIH shvashR^igAlabhakShye
02070431 vedAhama~Nga paramasya hi yogamAyAM
02070432 yUyaM bhavashcha bhagavAnatha daityavaryaH
02070433 patnI manoH sa cha manushcha tadAtmajAshcha
02070434 prAchInabarhirR^ibhura~Nga uta dhruvashcha
02070441 ikShvAkurailamuchukundavidehagAdhi
02070442 raghvambarIShasagarA gayanAhuShAdyAH
02070443 mAndhAtralarkashatadhanvanurantidevA
02070444 devavrato baliramUrttarayo dilIpaH
02070451 saubharyuta~NkashibidevalapippalAda
02070452 sArasvatoddhavaparAsharabhUriSheNAH
02070453 ye.anye vibhIShaNahanUmadupendradatta
02070454 pArthArShTiSheNavidurashrutadevavaryAH
02070461 te vai vidantyatitaranti cha devamAyAM
02070462 strIshUdrahUNashabarA api pApajIvAH
02070463 yadyadbhutakramaparAyaNashIlashikShAs
02070464 tiryagjanA api kimu shrutadhAraNA ye
02070471 shashvatprashAntamabhayaM pratibodhamAtraM
02070472 shuddhaM samaM sadasataH paramAtmatattvam
02070473 shabdo na yatra purukArakavAnkriyArtho
02070474 mAyA paraityabhimukhe cha vilajjamAnA
02070481 tadvai padaM bhagavataH paramasya puMso
02070482 brahmeti yadvidurajasrasukhaM vishokam
02070483 sadhrya~Nniyamya yatayo yamakartahetiM
02070484 jahyuH svarADiva nipAnakhanitramindraH
02070491 sa shreyasAmapi vibhurbhagavAnyato.asya
02070492 bhAvasvabhAvavihitasya sataH prasiddhiH
02070493 dehe svadhAtuvigame.anuvishIryamANe
02070494 vyomeva tatra puruSho na vishIryate ~njaH
02070501 so.ayaM te.abhihitastAta bhagavAnvishvabhAvanaH
02070503 samAsena harernAnyadanyasmAtsadasachcha yat
02070511 idaM bhAgavataM nAma yanme bhagavatoditam
02070513 sa~Ngraho.ayaM vibhUtInAM tvametadvipulI kuru
02070521 yathA harau bhagavati nR^iNAM bhaktirbhaviShyati
02070523 sarvAtmanyakhilAdhAre iti sa~Nkalpya varNaya
02070531 mAyAM varNayato.amuShya IshvarasyAnumodataH
02070533 shR^iNvataH shraddhayA nityaM mAyayAtmA na muhyati
02080010 rAjovAcha
02080011 brahmaNA chodito brahmanguNAkhyAne.aguNasya cha
02080013 yasmai yasmai yathA prAha nArado devadarshanaH
02080021 etadveditumichChAmi tattvaM tattvavidAM vara
02080023 hareradbhutavIryasya kathA lokasuma~NgalAH
02080031 kathayasva mahAbhAga yathAhamakhilAtmani
02080033 kR^iShNe niveshya niHsa~NgaM manastyakShye kalevaram
02080041 shR^iNvataH shraddhayA nityaM gR^iNatashcha svacheShTitam
02080043 kAlena nAtidIrgheNa bhagavAnvishate hR^idi
02080051 praviShTaH karNarandhreNa svAnAM bhAvasaroruham
02080053 dhunoti shamalaM kR^iShNaH salilasya yathA sharat
02080061 dhautAtmA puruShaH kR^iShNa pAdamUlaM na mu~nchati
02080063 muktasarvaparikleshaH pAnthaH svasharaNaM yathA
02080071 yadadhAtumato brahmandehArambho.asya dhAtubhiH
02080073 yadR^ichChayA hetunA vA bhavanto jAnate yathA
02080081 AsIdyadudarAtpadmaM lokasaMsthAnalakShaNam
02080083 yAvAnayaM vai puruSha iyattAvayavaiH pR^ithak
02080085 tAvAnasAviti proktaH saMsthAvayavavAniva
02080091 ajaH sR^ijati bhUtAni bhUtAtmA yadanugrahAt
02080093 dadR^ishe yena tadrUpaM nAbhipadmasamudbhavaH
02080101 sa chApi yatra puruSho vishvasthityudbhavApyayaH
02080103 muktvAtmamAyAM mAyeshaH shete sarvaguhAshayaH
02080111 puruShAvayavairlokAH sapAlAH pUrvakalpitAH
02080113 lokairamuShyAvayavAH sapAlairiti shushruma
02080121 yAvAnkalpo vikalpo vA yathA kAlo.anumIyate
02080123 bhUtabhavyabhavachChabda AyurmAnaM cha yatsataH
02080131 kAlasyAnugatiryA tu lakShyate.aNvI bR^ihatyapi
02080133 yAvatyaH karmagatayo yAdR^ishIrdvijasattama
02080141 yasminkarmasamAvAyo yathA yenopagR^ihyate
02080143 guNAnAM guNinAM chaiva pariNAmamabhIpsatAm
02080151 bhUpAtAlakakubvyoma grahanakShatrabhUbhR^itAm
02080153 saritsamudradvIpAnAM sambhavashchaitadokasAm
02080161 pramANamaNDakoshasya bAhyAbhyantarabhedataH
02080163 mahatAM chAnucharitaM varNAshramavinishchayaH
02080171 yugAni yugamAnaM cha dharmo yashcha yuge yuge
02080173 avatArAnucharitaM yadAshcharyatamaM hareH
02080181 nR^iNAM sAdhAraNo dharmaH savisheShashcha yAdR^ishaH
02080183 shreNInAM rAjarShINAM cha dharmaH kR^ichChreShu jIvatAm
02080191 tattvAnAM parisa~NkhyAnaM lakShaNaM hetulakShaNam
02080193 puruShArAdhanavidhiryogasyAdhyAtmikasya cha
02080201 yogeshvaraishvaryagatirli~Ngabha~Ngastu yoginAm
02080203 vedopavedadharmANAmitihAsapurANayoH
02080211 samplavaH sarvabhUtAnAM vikramaH pratisa~NkramaH
02080213 iShTApUrtasya kAmyAnAM trivargasya cha yo vidhiH
02080221 yo vAnushAyinAM sargaH pAShaNDasya cha sambhavaH
02080223 Atmano bandhamokShau cha vyavasthAnaM svarUpataH
02080231 yathAtmatantro bhagavAnvikrIDatyAtmamAyayA
02080233 visR^ijya vA yathA mAyAmudAste sAkShivadvibhuH
02080241 sarvametachcha bhagavanpR^ichChato me.anupUrvashaH
02080243 tattvato.arhasyudAhartuM prapannAya mahAmune
02080251 atra pramANaM hi bhavAnparameShThI yathAtmabhUH
02080253 apare chAnutiShThanti pUrveShAM pUrvajaiH kR^itam
02080261 na me.asavaH parAyanti brahmannanashanAdamI
02080263 pibato ~nchyutapIyUShamtadvAkyAbdhiviniHsR^itam
02080270 sUta uvAcha
02080271 sa upAmantrito rAj~nA kathAyAmiti satpateH
02080273 brahmarAto bhR^ishaM prIto viShNurAtena saMsadi
02080281 prAha bhAgavataM nAma purANaM brahmasammitam
02080283 brahmaNe bhagavatproktaM brahmakalpa upAgate
02080291 yadyatparIkShidR^iShabhaH pANDUnAmanupR^ichChati
02080293 AnupUrvyeNa tatsarvamAkhyAtumupachakrame
02090010 shrIshuka uvAcha
02090011 AtmamAyAmR^ite rAjanparasyAnubhavAtmanaH
02090013 na ghaTetArthasambandhaH svapnadraShTurivA~njasA
02090021 bahurUpa ivAbhAti mAyayA bahurUpayA
02090023 ramamANo guNeShvasyA mamAhamiti manyate
02090031 yarhi vAva mahimni sve parasminkAlamAyayoH
02090033 rameta gatasammohastyaktvodAste tadobhayam
02090041 AtmatattvavishuddhyarthaM yadAha bhagavAnR^itam
02090043 brahmaNe darshayanrUpamavyalIkavratAdR^itaH
02090051 sa Adidevo jagatAM paro guruH svadhiShNyamAsthAya sisR^ikShayaikShata
02090053 tAM nAdhyagachChaddR^ishamatra sammatAM prapa~nchanirmANavidhiryayA bhavet
02090061 sa chintayandvyakSharamekadAmbhasyupAshR^iNoddvirgaditaM vacho vibhuH
02090063 sparsheShu yatShoDashamekaviMshaM niShki~nchanAnAM nR^ipa yaddhanaM viduH
02090071 nishamya tadvaktR^ididR^ikShayA disho vilokya tatrAnyadapashyamAnaH
02090073 svadhiShNyamAsthAya vimR^ishya taddhitaM tapasyupAdiShTa ivAdadhe manaH
02090081 divyaM sahasrAbdamamoghadarshano jitAnilAtmA vijitobhayendriyaH
02090083 atapyata smAkhilalokatApanaM tapastapIyAMstapatAM samAhitaH
02090091 tasmai svalokaM bhagavAnsabhAjitaH sandarshayAmAsa paraM na yatparam
02090093 vyapetasa~NkleshavimohasAdhvasaM svadR^iShTavadbhirpuruShairabhiShTutam
02090101 pravartate yatra rajastamastayoH sattvaM cha mishraM na cha kAlavikramaH
02090103 na yatra mAyA kimutApare hareranuvratA yatra surAsurArchitAH
02090111 shyAmAvadAtAH shatapatralochanAH pisha~NgavastrAH suruchaH supeshasaH
02090113 sarve chaturbAhava unmiShanmaNi pravekaniShkAbharaNAH suvarchasaH
02090115 pravAlavaidUryamR^iNAlavarchasaH parisphuratkuNDalamaulimAlinaH
02090121 bhrAjiShNubhiryaH parito virAjate lasadvimAnAvalibhirmahAtmanAm
02090123 vidyotamAnaH pramadottamAdyubhiH savidyudabhrAvalibhiryathA nabhaH
02090131 shrIryatra rUpiNyurugAyapAdayoH karoti mAnaM bahudhA vibhUtibhiH
02090133 pre~NkhaM shritA yA kusumAkarAnugairvigIyamAnA priyakarma gAyatI
02090141 dadarsha tatrAkhilasAtvatAM patiM shriyaH patiM yaj~napatiM jagatpatim
02090143 sunandanandaprabalArhaNAdibhiH svapArShadAgraiH parisevitaM vibhum
02090151 bhR^ityaprasAdAbhimukhaM dR^igAsavaM prasannahAsAruNalochanAnanam
02090153 kirITinaM kuNDalinaM chaturbhujaM pItAMshukaM vakShasi lakShitaM shriyA
02090161 adhyarhaNIyAsanamAsthitaM paraM vR^itaM chatuHShoDashapa~nchashaktibhiH
02090163 yuktaM bhagaiH svairitaratra chAdhruvaiH sva eva dhAmanramamANamIshvaram
02090171 taddarshanAhlAdapariplutAntaro hR^iShyattanuH premabharAshrulochanaH
02090173 nanAma pAdAmbujamasya vishvasR^igyatpAramahaMsyena pathAdhigamyate
02090181 taM prIyamANaM samupasthitaM kaviM prajAvisarge nijashAsanArhaNam
02090183 babhASha IShatsmitashochiShA girA priyaH priyaM prItamanAH kare spR^ishan
02090190 shrIbhagavAnuvAcha
02090191 tvayAhaM toShitaH samyagvedagarbha sisR^ikShayA
02090193 chiraM bhR^itena tapasA dustoShaH kUTayoginAm
02090201 varaM varaya bhadraM te vareshaM mAbhivA~nChitam
02090203 brahma~nChreyaHparishrAmaH puMsAM maddarshanAvadhiH
02090211 manIShitAnubhAvo.ayaM mama lokAvalokanam
02090213 yadupashrutya rahasi chakartha paramaM tapaH
02090221 pratyAdiShTaM mayA tatra tvayi karmavimohite
02090223 tapo me hR^idayaM sAkShAdAtmAhaM tapaso.anagha
02090231 sR^ijAmi tapasaivedaM grasAmi tapasA punaH
02090233 bibharmi tapasA vishvaM vIryaM me dushcharaM tapaH
02090240 brahmovAcha
02090241 bhagavansarvabhUtAnAmadhyakSho.avasthito guhAm
02090243 veda hyapratiruddhena praj~nAnena chikIrShitam
02090251 tathApi nAthamAnasya nAtha nAthaya nAthitam
02090253 parAvare yathA rUpejAnIyAM te tvarUpiNaH
02090261 yathAtmamAyAyogena nAnAshaktyupabR^iMhitam
02090263 vilumpanvisR^ijangR^ihNanbibhradAtmAnamAtmanA
02090271 krIDasyamoghasa~Nkalpa UrNanAbhiryathorNute
02090273 tathA tadviShayAM dhehi manIShAM mayi mAdhava
02090281 bhagavachChikShitamahaM karavANi hyatandritaH
02090283 nehamAnaH prajAsargaM badhyeyaM yadanugrahAt
02090291 yAvatsakhA sakhyurivesha te kR^itaH prajAvisarge vibhajAmi bho janam
02090293 aviklavaste parikarmaNi sthito mA me samunnaddhamado ~nja mAninaH
02090300 shrIbhagavAnuvAcha
02090301 j~nAnaM paramaguhyaM me yadvij~nAnasamanvitam
02090303 sarahasyaM tada~NgaM cha gR^ihANa gaditaM mayA
02090311 yAvAnahaM yathAbhAvo yadrUpaguNakarmakaH
02090313 tathaiva tattvavij~nAnamastu te madanugrahAt
02090321 ahamevAsamevAgre nAnyadyatsadasatparam
02090323 pashchAdahaM yadetachcha yo.avashiShyeta so.asmyaham
02090331 R^ite.arthaM yatpratIyeta na pratIyeta chAtmani
02090333 tadvidyAdAtmano mAyAM yathAbhAso yathA tamaH
02090341 yathA mahAnti bhUtAni bhUteShUchchAvacheShvanu
02090343 praviShTAnyapraviShTAni tathA teShu na teShvaham
02090351 etAvadeva jij~nAsyaM tattvajij~nAsunAtmanaH
02090353 anvayavyatirekAbhyAM yatsyAtsarvatra sarvadA
02090361 etanmataM samAtiShTha parameNa samAdhinA
02090363 bhavAnkalpavikalpeShu na vimuhyati karhichit
02090370 shrIshuka uvAcha
02090371 sampradishyaivamajano janAnAM parameShThinam
02090373 pashyatastasya tadrUpamAtmano nyaruNaddhariH
02090381 antarhitendriyArthAya haraye vihitA~njaliH
02090383 sarvabhUtamayo vishvaM sasarjedaM sa pUrvavat
02090391 prajApatirdharmapatirekadA niyamAnyamAn
02090393 bhadraM prajAnAmanvichChannAtiShThatsvArthakAmyayA
02090401 taM nAradaH priyatamo rikthAdAnAmanuvrataH
02090403 shushrUShamANaH shIlena prashrayeNa damena cha
02090411 mAyAM vividiShanviShNormAyeshasya mahAmuniH
02090413 mahAbhAgavato rAjanpitaraM paryatoShayat
02090421 tuShTaM nishAmya pitaraM lokAnAM prapitAmaham
02090423 devarShiH paripaprachCha bhavAnyanmAnupR^ichChati
02090431 tasmA idaM bhAgavataM purANaM dashalakShaNam
02090433 proktaM bhagavatA prAha prItaH putrAya bhUtakR^it
02090441 nAradaH prAha munaye sarasvatyAstaTe nR^ipa
02090443 dhyAyate brahma paramaM vyAsAyAmitatejase
02090451 yadutAhaM tvayA pR^iShTo vairAjAtpuruShAdidam
02090453 yathAsIttadupAkhyAste prashnAnanyAMshcha kR^itsnashaH
02100010 shrIshuka uvAcha
02100011 atra sargo visargashcha sthAnaM poShaNamUtayaH
02100013 manvantareshAnukathA nirodho muktirAshrayaH
02100021 dashamasya vishuddhyarthaM navAnAmiha lakShaNam
02100023 varNayanti mahAtmAnaH shrutenArthena chA~njasA
02100031 bhUtamAtrendriyadhiyAM janma sarga udAhR^itaH
02100033 brahmaNo guNavaiShamyAdvisargaH pauruShaH smR^itaH
02100041 sthitirvaikuNThavijayaH poShaNaM tadanugrahaH
02100043 manvantarANi saddharma UtayaH karmavAsanAH
02100051 avatArAnucharitaM hareshchAsyAnuvartinAm
02100053 puMsAmIshakathAH proktA nAnAkhyAnopabR^iMhitAH
02100061 nirodho.asyAnushayanamAtmanaH saha shaktibhiH
02100063 muktirhitvAnyathA rUpaM svarUpeNa vyavasthitiH
02100071 AbhAsashcha nirodhashcha yato.astyadhyavasIyate
02100073 sa AshrayaH paraM brahma paramAtmeti shabdyate
02100081 yo.adhyAtmiko.ayaM puruShaH so.asAvevAdhidaivikaH
02100083 yastatrobhayavichChedaH puruSho hyAdhibhautikaH
02100091 ekamekatarAbhAve yadA nopalabhAmahe
02100093 tritayaM tatra yo veda sa AtmA svAshrayAshrayaH
02100101 puruSho.aNDaM vinirbhidya yadAsau sa vinirgataH
02100103 Atmano.ayanamanvichChannapo.asrAkShIchChuchiH shuchIH
02100111 tAsvavAtsItsvasR^iShTAsu sahasraM parivatsarAn
02100113 tena nArAyaNo nAma yadApaH puruShodbhavAH
02100121 dravyaM karma cha kAlashcha svabhAvo jIva eva cha
02100123 yadanugrahataH santi na santi yadupekShayA
02100131 eko nAnAtvamanvichChanyogatalpAtsamutthitaH
02100133 vIryaM hiraNmayaM devo mAyayA vyasR^ijattridhA
02100141 adhidaivamathAdhyAtmamadhibhUtamiti prabhuH
02100143 athaikaM pauruShaM vIryaM tridhAbhidyata tachChR^iNu
02100151 antaH sharIra AkAshAtpuruShasya vicheShTataH
02100153 ojaH saho balaM jaj~ne tataH prANo mahAnasuH
02100161 anuprANanti yaM prANAH prANantaM sarvajantuShu
02100163 apAnantamapAnanti naradevamivAnugAH
02100171 prANenAkShipatA kShuttR^iDantarA jAyate vibhoH
02100173 pipAsato jakShatashcha prA~NmukhaM nirabhidyata
02100181 mukhatastAlu nirbhinnaMjihvA tatropajAyate
02100183 tato nAnAraso jaj~ne jihvayA yo.adhigamyate
02100191 vivakShormukhato bhUmno vahnirvAgvyAhR^itaM tayoH
02100193 jale chaitasya suchiraM nirodhaH samajAyata
02100201 nAsike nirabhidyetAM dodhUyati nabhasvati
02100203 tatra vAyurgandhavaho ghrANo nasi jighR^ikShataH
02100211 yadAtmani nirAlokamAtmAnaM cha didR^ikShataH
02100213 nirbhinne hyakShiNI tasya jyotishchakShurguNagrahaH
02100221 bodhyamAnasya R^iShibhirAtmanastajjighR^ikShataH
02100223 karNau cha nirabhidyetAM dishaH shrotraM guNagrahaH
02100231 vastuno mR^idukAThinya laghugurvoShNashItatAm
02100233 jighR^ikShatastva~NnirbhinnA tasyAM romamahIruhAH
02100235 tatra chAntarbahirvAtastvachA labdhaguNo vR^itaH
02100241 hastau ruruhatustasya nAnAkarmachikIrShayA
02100243 tayostu balavAnindra AdAnamubhayAshrayam
02100251 gatiM jigIShataH pAdau ruruhAte.abhikAmikAm
02100253 padbhyAM yaj~naH svayaM havyaM karmabhiH kriyate nR^ibhiH
02100261 nirabhidyata shishno vai prajAnandAmR^itArthinaH
02100263 upastha AsItkAmAnAM priyaM tadubhayAshrayam
02100271 utsisR^ikShordhAtumalaM nirabhidyata vai gudam
02100273 tataH pAyustato mitra utsarga ubhayAshrayaH
02100281 AsisR^ipsoH puraH puryA nAbhidvAramapAnataH
02100283 tatrApAnastato mR^ityuH pR^ithaktvamubhayAshrayam
02100291 AditsorannapAnAnAmAsankukShyantranADayaH
02100293 nadyaH samudrAshcha tayostuShTiH puShTistadAshraye
02100301 nididhyAsorAtmamAyAM hR^idayaM nirabhidyata
02100303 tato manashchandra iti sa~NkalpaH kAma eva cha
02100311 tvakcharmamAMsarudhira medomajjAsthidhAtavaH
02100313 bhUmyaptejomayAH sapta prANo vyomAmbuvAyubhiH
02100321 guNAtmakAnIndriyANi bhUtAdiprabhavA guNAH
02100323 manaH sarvavikArAtmA buddhirvij~nAnarUpiNI
02100331 etadbhagavato rUpaM sthUlaM te vyAhR^itaM mayA
02100333 mahyAdibhishchAvaraNairaShTabhirbahirAvR^itam
02100341 ataH paraM sUkShmatamamavyaktaM nirvisheShaNam
02100343 anAdimadhyanidhanaM nityaM vA~NmanasaH param
02100351 amunI bhagavadrUpe mayA te hyanuvarNite
02100353 ubhe api na gR^ihNanti mAyAsR^iShTe vipashchitaH
02100361 sa vAchyavAchakatayA bhagavAnbrahmarUpadhR^ik
02100363 nAmarUpakriyA dhatte sakarmAkarmakaH paraH
02100371 prajApatInmanUndevAnR^iShInpitR^igaNAnpR^ithak
02100373 siddhachAraNagandharvAnvidyAdhrAsuraguhyakAn
02100381 kinnarApsaraso nAgAnsarpAnkimpuruShAnnarAn
02100383 mAtrakShaHpishAchAMshcha pretabhUtavinAyakAn
02100391 kUShmANDonmAdavetAlAnyAtudhAnAngrahAnapi
02100393 khagAnmR^igAnpashUnvR^ikShAngirInnR^ipa sarIsR^ipAn
02100401 dvividhAshchaturvidhA ye.anye jalasthalanabhaukasaH
02100403 kushalAkushalA mishrAH karmaNAM gatayastvimAH
02100411 sattvaM rajastama iti tisraH suranR^inArakAH
02100413 tatrApyekaikasho rAjanbhidyante gatayastridhA
02100415 yadaikaikataro.anyAbhyAM svabhAva upahanyate
02100421 sa evedaM jagaddhAtA bhagavAndharmarUpadhR^ik
02100423 puShNAti sthApayanvishvaM tirya~NnarasurAdibhiH
02100431 tataH kAlAgnirudrAtmA yatsR^iShTamidamAtmanaH
02100433 sanniyachChati tatkAle ghanAnIkamivAnilaH
02100441 itthambhAvena kathito bhagavAnbhagavattamaH
02100443 netthambhAvena hi paraM draShTumarhanti sUrayaH
02100451 nAsya karmaNi janmAdau parasyAnuvidhIyate
02100453 kartR^itvapratiShedhArthaM mAyayAropitaM hi tat
02100461 ayaM tu brahmaNaH kalpaH savikalpa udAhR^itaH
02100463 vidhiH sAdhAraNo yatra sargAH prAkR^itavaikR^itAH
02100471 parimANaM cha kAlasya kalpalakShaNavigraham
02100473 yathA purastAdvyAkhyAsye pAdmaM kalpamatho shR^iNu
02100480 shaunaka uvAcha
02100481 yadAha no bhavAnsUta kShattA bhAgavatottamaH
02100483 chachAra tIrthAni bhuvastyaktvA bandhUnsudustyajAn
02100491 kShattuH kaushAravestasya saMvAdo.adhyAtmasaMshritaH
02100493 yadvA sa bhagavAMstasmai pR^iShTastattvamuvAcha ha
02100501 brUhi nastadidaM saumya vidurasya vicheShTitam
02100503 bandhutyAganimittaM cha yathaivAgatavAnpunaH
02100510 sUta uvAcha
02100511 rAj~nA parIkShitA pR^iShTo yadavochanmahAmuniH
02100513 tadvo.abhidhAsye shR^iNuta rAj~naH prashnAnusArataH
03010010 shrIshuka uvAcha
03010011 evametatpurA pR^iShTo maitreyo bhagavAnkila
03010012 kShattrA vanaM praviShTena tyaktvA svagR^ihamR^iddhimat
03010021 yadvA ayaM mantrakR^idvo bhagavAnakhileshvaraH
03010022 pauravendragR^ihaM hitvA praviveshAtmasAtkR^itam
03010030 rAjovAcha
03010031 kutra kShatturbhagavatA maitreyeNAsa sa~NgamaH
03010032 kadA vA sahasaMvAda etadvarNaya naH prabho
03010041 na hyalpArthodayastasya vidurasyAmalAtmanaH
03010042 tasminvarIyasi prashnaH sAdhuvAdopabR^iMhitaH
03010050 sUta uvAcha
03010051 sa evamR^iShivaryo.ayaM pR^iShTo rAj~nA parIkShitA
03010052 pratyAha taM subahuvitprItAtmA shrUyatAmiti
03010060 shrIshuka uvAcha
03010061 yadA tu rAjA svasutAnasAdhUnpuShNanna dharmeNa vinaShTadR^iShTiH
03010062 bhrAturyaviShThasya sutAnvibandhUnpraveshya lAkShAbhavane dadAha
03010071 yadA sabhAyAM kurudevadevyAH keshAbhimarshaM sutakarma garhyam
03010072 na vArayAmAsa nR^ipaH snuShAyAH svAsrairharantyAH kuchaku~NkumAni
03010081 dyUte tvadharmeNa jitasya sAdhoH satyAvalambasya vanaM gatasya
03010082 na yAchato.adAtsamayena dAyaM tamojuShANo yadajAtashatroH
03010091 yadA cha pArthaprahitaH sabhAyAM jagadgururyAni jagAda kR^iShNaH
03010092 na tAni puMsAmamR^itAyanAni rAjoru mene kShatapuNyaleshaH
03010101 yadopahUto bhavanaM praviShTo mantrAya pR^iShTaH kila pUrvajena
03010102 athAha tanmantradR^ishAM varIyAnyanmantriNo vaidurikaM vadanti
03010111 ajAtashatroH pratiyachCha dAyaM titikShato durviShahaM tavAgaH
03010112 sahAnujo yatra vR^ikodarAhiH shvasanruShA yattvamalaM bibheShi
03010121 pArthAMstu devo bhagavAnmukundo gR^ihItavAnsakShitidevadevaH
03010122 Aste svapuryAM yadudevadevo vinirjitAsheShanR^idevadevaH
03010131 sa eSha doShaH puruShadviDAste gR^ihAnpraviShTo yamapatyamatyA
03010132 puShNAsi kR^iShNAdvimukho gatashrIstyajAshvashaivaM kulakaushalAya
03010141 ityUchivAMstatra suyodhanena pravR^iddhakopasphuritAdhareNa
03010142 asatkR^itaH satspR^ihaNIyashIlaH kShattA sakarNAnujasaubalena
03010151 ka enamatropajuhAva jihmaM dAsyAH sutaM yadbalinaiva puShTaH
03010152 tasminpratIpaH parakR^itya Aste nirvAsyatAmAshu purAchChvasAnaH
03010161 svayaM dhanurdvAri nidhAya mAyAM bhrAtuH puro marmasu tADito.api
03010162 sa itthamatyulbaNakarNabANairgatavyatho.ayAduru mAnayAnaH
03010171 sa nirgataH kauravapuNyalabdho gajAhvayAttIrthapadaH padAni
03010172 anvAkramatpuNyachikIrShayorvyAmadhiShThito yAni sahasramUrtiH
03010181 pureShu puNyopavanAdriku~njeShvapa~NkatoyeShu saritsaraHsu
03010182 anantali~NgaiH samala~NkR^iteShu chachAra tIrthAyataneShvananyaH
03010191 gAM paryaTanmedhyaviviktavR^ittiH sadApluto.adhaH shayano.avadhUtaH
03010192 alakShitaH svairavadhUtaveSho vratAni chere haritoShaNAni
03010201 itthaM vrajanbhAratameva varShaM kAlena yAvadgatavAnprabhAsam
03010202 tAvachChashAsa kShitimeka chakrAmlekAtapatrAmajitena pArthaH
03010211 tatrAtha shushrAva suhR^idvinaShTiM vanaM yathA veNujavahnisaMshrayam
03010212 saMspardhayA dagdhamathAnushochansarasvatIM pratyagiyAya tUShNIm
03010221 tasyAM tritasyoshanaso manoshcha pR^ithorathAgnerasitasya vAyoH
03010222 tIrthaM sudAsasya gavAM guhasya yachChrAddhadevasya sa AsiSheve
03010231 anyAni cheha dvijadevadevaiH kR^itAni nAnAyatanAni viShNoH
03010232 pratya~NgamukhyA~NkitamandirANi yaddarshanAtkR^iShNamanusmaranti
03010241 tatastvativrajya surAShTramR^iddhaM sauvIramatsyAnkurujA~NgalAMshcha
03010242 kAlena tAvadyamunAmupetya tatroddhavaM bhAgavataM dadarsha
03010251 sa vAsudevAnucharaM prashAntaM bR^ihaspateH prAktanayaM pratItam
03010252 Ali~Ngya gADhaM praNayena bhadraM svAnAmapR^ichChadbhagavatprajAnAm
03010261 kachchitpurANau puruShau svanAbhya pAdmAnuvR^ittyeha kilAvatIrNau
03010262 AsAta urvyAH kushalaM vidhAya kR^itakShaNau kushalaM shUragehe
03010271 kachchitkurUNAM paramaH suhR^inno bhAmaH sa Aste sukhama~Nga shauriH
03010272 yo vai svasNAM pitR^ivaddadAti varAnvadAnyo varatarpaNena
03010281 kachchidvarUthAdhipatiryadUnAM pradyumna Aste sukhama~Nga vIraH
03010282 yaM rukmiNI bhagavato.abhilebhe ArAdhya viprAnsmaramAdisarge
03010291 kachchitsukhaM sAtvatavR^iShNibhoja dAshArhakANAmadhipaH sa Aste
03010292 yamabhyaShi~nchachChatapatranetro nR^ipAsanAshAM parihR^itya dUrAt
03010301 kachchiddhareH saumya sutaH sadR^ikSha Aste.agraNI rathinAM sAdhu sAmbaH
03010302 asUta yaM jAmbavatI vratADhyA devaM guhaM yo.ambikayA dhR^ito.agre
03010311 kShemaM sa kachchidyuyudhAna Aste yaH phAlgunAllabdhadhanUrahasyaH
03010312 lebhe.a~njasAdhokShajasevayaiva gatiM tadIyAM yatibhirdurApAm
03010321 kachchidbudhaH svastyanamIva Aste shvaphalkaputro bhagavatprapannaH
03010322 yaH kR^iShNapAdA~NkitamArgapAMsuShvacheShTata premavibhinnadhairyaH
03010331 kachchichChivaM devakabhojaputryA viShNuprajAyA iva devamAtuH
03010332 yA vai svagarbheNa dadhAra devaM trayI yathA yaj~navitAnamartham
03010341 apisvidAste bhagavAnsukhaM vo yaH sAtvatAM kAmadugho.aniruddhaH
03010342 yamAmananti sma hi shabdayoniM manomayaM sattvaturIyatattvam
03010351 apisvidanye cha nijAtmadaivamananyavR^ittyA samanuvratA ye
03010352 hR^idIkasatyAtmajachArudeShNa gadAdayaH svasti charanti saumya
03010361 api svadorbhyAM vijayAchyutAbhyAM dharmeNa dharmaH paripAti setum
03010362 duryodhano.atapyata yatsabhAyAM sAmrAjyalakShmyA vijayAnuvR^ittyA
03010371 kiM vA kR^itAgheShvaghamatyamarShI bhImo.ahivaddIrghatamaM vyamu~nchat
03010372 yasyA~NghripAtaM raNabhUrna sehe mArgaM gadAyAshcharato vichitram
03010381 kachchidyashodhA rathayUthapAnAM gANDIvadhanvoparatArirAste
03010382 alakShito yachCharakUTagUDho mAyAkirAto girishastutoSha
03010391 yamAvutasvittanayau pR^ithAyAH pArthairvR^itau pakShmabhirakShiNIva
03010392 remAta uddAya mR^idhe svarikthaM parAtsuparNAviva vajrivaktrAt
03010401 aho pR^ithApi dhriyate.arbhakArthe rAjarShivaryeNa vinApi tena
03010402 yastvekavIro.adhiratho vijigye dhanurdvitIyaH kakubhashchatasraH
03010411 saumyAnushoche tamadhaHpatantaM bhrAtre paretAya vidudruhe yaH
03010412 niryApito yena suhR^itsvapuryA ahaM svaputrAnsamanuvratena
03010421 so.ahaM harermartyaviDambanena dR^isho nR^iNAM chAlayato vidhAtuH
03010422 nAnyopalakShyaH padavIM prasAdAchcharAmi pashyangatavismayo.atra
03010431 nUnaM nR^ipANAM trimadotpathAnAM mahIM muhushchAlayatAM chamUbhiH
03010432 vadhAtprapannArtijihIrShayesho.apyupaikShatAghaM bhagavAnkurUNAm
03010441 ajasya janmotpathanAshanAya karmANyakarturgrahaNAya puMsAm
03010442 nanvanyathA ko.arhati dehayogaM paro guNAnAmuta karmatantram
03010451 tasya prapannAkhilalokapAnAmavasthitAnAmanushAsane sve
03010452 arthAya jAtasya yaduShvajasya vArtAM sakhe kIrtaya tIrthakIrteH
03020010 shrIshuka uvAcha
03020011 iti bhAgavataH pR^iShTaH kShattrA vArtAM priyAshrayAm
03020012 prativaktuM na chotseha autkaNThyAtsmAriteshvaraH
03020021 yaH pa~nchahAyano mAtrA prAtarAshAya yAchitaH
03020022 tannaichChadrachayanyasya saparyAM bAlalIlayA
03020031 sa kathaM sevayA tasya kAlena jarasaM gataH
03020032 pR^iShTo vArtAM pratibrUyAdbhartuH pAdAvanusmaran
03020041 sa muhUrtamabhUttUShNIM kR^iShNA~NghrisudhayA bhR^isham
03020042 tIvreNa bhaktiyogena nimagnaH sAdhu nirvR^itaH
03020051 pulakodbhinnasarvA~Ngo mu~nchanmIladdR^ishA shuchaH
03020052 pUrNArtho lakShitastena snehaprasarasamplutaH
03020061 shanakairbhagavallokAnnR^ilokaM punarAgataH
03020062 vimR^ijya netre viduraM prItyAhoddhava utsmayan
03020070 uddhava uvAcha
03020071 kR^iShNadyumaNi nimloche gIrNeShvajagareNa ha
03020072 kiM nu naH kushalaM brUyAM gatashrIShu gR^iheShvaham
03020081 durbhago bata loko.ayaM yadavo nitarAmapi
03020082 ye saMvasanto na vidurhariM mInA ivoDupam
03020091 i~Ngitaj~nAH puruprauDhA ekArAmAshcha sAtvatAH
03020092 sAtvatAmR^iShabhaM sarve bhUtAvAsamamaMsata
03020101 devasya mAyayA spR^iShTA ye chAnyadasadAshritAH
03020102 bhrAmyate dhIrna tadvAkyairAtmanyuptAtmano harau
03020111 pradarshyAtaptatapasAmavitR^iptadR^ishAM nR^iNAm
03020112 AdAyAntaradhAdyastu svabimbaM lokalochanam
03020121 yanmartyalIlaupayikaM svayoga mAyAbalaM darshayatA gR^ihItam
03020122 vismApanaM svasya cha saubhagarddheH paraM padaM bhUShaNabhUShaNA~Ngam
03020131 yaddharmasUnorbata rAjasUye nirIkShya dR^iksvastyayanaM trilokaH
03020132 kArtsnyena chAdyeha gataM vidhAturarvAksR^itau kaushalamityamanyata
03020141 yasyAnurAgaplutahAsarAsa lIlAvalokapratilabdhamAnAH
03020142 vrajastriyo dR^igbhiranupravR^itta dhiyo.avatasthuH kila kR^ityasheShAH
03020151 svashAntarUpeShvitaraiH svarUpairabhyardyamAneShvanukampitAtmA
03020152 parAvaresho mahadaMshayukto hyajo.api jAto bhagavAnyathAgniH
03020161 mAM khedayatyetadajasya janma viDambanaM yadvasudevagehe
03020162 vraje cha vAso.aribhayAdiva svayaM purAdvyavAtsIdyadanantavIryaH
03020171 dunoti chetaH smarato mamaitadyadAha pAdAvabhivandya pitroH
03020172 tAtAmba kaMsAdurusha~NkitAnAM prasIdataM no.akR^itaniShkR^itInAm
03020181 ko vA amuShyA~NghrisarojareNuM vismartumIshIta pumAnvijighran
03020182 yo visphuradbhrUviTapena bhUmerbhAraM kR^itAntena tirashchakAra
03020191 dR^iShTA bhavadbhirnanu rAjasUye chaidyasya kR^iShNaM dviShato.api siddhiH
03020192 yAM yoginaH saMspR^ihayanti samyagyogena kastadvirahaM saheta
03020201 tathaiva chAnye naralokavIrA ya Ahave kR^iShNamukhAravindam
03020202 netraiH pibanto nayanAbhirAmaM pArthAstrapUtaH padamApurasya
03020211 svayaM tvasAmyAtishayastryadhIshaH svArAjyalakShmyAptasamastakAmaH
03020212 baliM haradbhishchiralokapAlaiH kirITakoTyeDitapAdapIThaH
03020221 tattasya kai~NkaryamalaM bhR^itAnno viglApayatya~Nga yadugrasenam
03020222 tiShThanniShaNNaM parameShThidhiShNye nyabodhayaddeva nidhArayeti
03020231 aho bakI yaM stanakAlakUTaM jighAMsayApAyayadapyasAdhvI
03020232 lebhe gatiM dhAtryuchitAM tato.anyaM kaM vA dayAluM sharaNaM vrajema
03020241 manye.asurAnbhAgavatAMstryadhIshe saMrambhamArgAbhiniviShTachittAn
03020242 ye saMyuge.achakShata tArkShyaputramaMse sunAbhAyudhamApatantam
03020251 vasudevasya devakyAM jAto bhojendrabandhane
03020252 chikIrShurbhagavAnasyAH shamajenAbhiyAchitaH
03020261 tato nandavrajamitaH pitrA kaMsAdvibibhyatA
03020262 ekAdasha samAstatra gUDhArchiH sabalo.avasat
03020271 parIto vatsapairvatsAMshchArayanvyaharadvibhuH
03020272 yamunopavane kUjad dvijasa~NkulitA~Nghripe
03020281 kaumArIM darshayaMshcheShTAM prekShaNIyAM vrajaukasAm
03020282 rudanniva hasanmugdha bAlasiMhAvalokanaH
03020291 sa eva godhanaM lakShmyA niketaM sitagovR^iSham
03020292 chArayannanugAngopAnraNadveNurarIramat
03020301 prayuktAnbhojarAjena mAyinaH kAmarUpiNaH
03020302 lIlayA vyanudattAMstAnbAlaH krIDanakAniva
03020311 vipannAnviShapAnena nigR^ihya bhujagAdhipam
03020312 utthApyApAyayadgAvastattoyaM prakR^itisthitam
03020321 ayAjayadgosavena goparAjaM dvijottamaiH
03020322 vittasya chorubhArasya chikIrShansadvyayaM vibhuH
03020331 varShatIndre vrajaH kopAdbhagnamAne.ativihvalaH
03020332 gotralIlAtapatreNa trAto bhadrAnugR^ihNatA
03020341 sharachChashikarairmR^iShTaM mAnayanrajanImukham
03020342 gAyankalapadaM reme strINAM maNDalamaNDanaH
03030010 uddhava uvAcha
03030011 tataH sa Agatya puraM svapitroshchikIrShayA shaM baladevasaMyutaH
03030012 nipAtya tu~NgAdripuyUthanAthaM hataM vyakarShadvyasumojasorvyAm
03030021 sAndIpaneH sakR^itproktaM brahmAdhItya savistaram
03030022 tasmai prAdAdvaraM putraM mR^itaM pa~nchajanodarAt
03030031 samAhutA bhIShmakakanyayA ye shriyaH savarNena bubhUShayaiShAm
03030032 gAndharvavR^ittyA miShatAM svabhAgaM jahre padaM mUrdhni dadhatsuparNaH
03030041 kakudmino.aviddhanaso damitvA svayaMvare nAgnajitImuvAha
03030042 tadbhagnamAnAnapi gR^idhyato.aj~nA~njaghne.akShataH shastrabhR^itaH svashastraiH
03030051 priyaM prabhurgrAmya iva priyAyA vidhitsurArchChaddyutaruM yadarthe
03030052 vajryAdravattaM sagaNo ruShAndhaH krIDAmR^igo nUnamayaM vadhUnAm
03030061 sutaM mR^idhe khaM vapuShA grasantaM dR^iShTvA sunAbhonmathitaM dharitryA
03030062 AmantritastattanayAya sheShaM dattvA tadantaHpuramAvivesha
03030071 tatrAhR^itAstA naradevakanyAH kujena dR^iShTvA harimArtabandhum
03030072 utthAya sadyo jagR^ihuH praharSha vrIDAnurAgaprahitAvalokaiH
03030081 AsAM muhUrta ekasminnAnAgAreShu yoShitAm
03030082 savidhaM jagR^ihe pANInanurUpaH svamAyayA
03030091 tAsvapatyAnyajanayadAtmatulyAni sarvataH
03030092 ekaikasyAM dasha dasha prakR^itervibubhUShayA
03030101 kAlamAgadhashAlvAdInanIkai rundhataH puram
03030102 ajIghanatsvayaM divyaM svapuMsAM teja Adishat
03030111 shambaraM dvividaM bANaM muraM balvalameva cha
03030112 anyAMshcha dantavakrAdInavadhItkAMshcha ghAtayat
03030121 atha te bhrAtR^iputrANAM pakShayoH patitAnnR^ipAn
03030122 chachAla bhUH kurukShetraM yeShAmApatatAM balaiH
03030131 sa karNaduHshAsanasaubalAnAM kumantrapAkena hatashriyAyuSham
03030132 suyodhanaM sAnucharaM shayAnaM bhagnorumUrvyAM na nananda pashyan
03030141 kiyAnbhuvo.ayaM kShapitorubhAro yaddroNabhIShmArjunabhImamUlaiH
03030142 aShTAdashAkShauhiNiko madaMshairAste balaM durviShahaM yadUnAm
03030151 mitho yadaiShAM bhavitA vivAdo madhvAmadAtAmravilochanAnAm
03030152 naiShAM vadhopAya iyAnato.anyo mayyudyate.antardadhate svayaM sma
03030161 evaM sa~nchintya bhagavAnsvarAjye sthApya dharmajam
03030162 nandayAmAsa suhR^idaH sAdhUnAM vartma darshayan
03030171 uttarAyAM dhR^itaH pUrorvaMshaH sAdhvabhimanyunA
03030172 sa vai drauNyastrasampluShTaH punarbhagavatA dhR^itaH
03030181 ayAjayaddharmasutamashvamedhaistribhirvibhuH
03030182 so.api kShmAmanujai rakShanreme kR^iShNamanuvrataH
03030191 bhagavAnapi vishvAtmA lokavedapathAnugaH
03030192 kAmAnsiSheve dvArvatyAmasaktaH sA~NkhyamAsthitaH
03030201 snigdhasmitAvalokena vAchA pIyUShakalpayA
03030202 charitreNAnavadyena shrIniketena chAtmanA
03030211 imaM lokamamuM chaiva ramayansutarAM yadUn
03030212 reme kShaNadayA datta kShaNastrIkShaNasauhR^idaH
03030221 tasyaivaM ramamANasya saMvatsaragaNAnbahUn
03030222 gR^ihamedheShu yogeShu virAgaH samajAyata
03030231 daivAdhIneShu kAmeShu daivAdhInaH svayaM pumAn
03030232 ko vishrambheta yogena yogeshvaramanuvrataH
03030241 puryAM kadAchitkrIDadbhiryadubhojakumArakaiH
03030242 kopitA munayaH shepurbhagavanmatakovidAH
03030251 tataH katipayairmAsairvR^iShNibhojAndhakAdayaH
03030252 yayuH prabhAsaM saMhR^iShTA rathairdevavimohitAH
03030261 tatra snAtvA pitndevAnR^iShIMshchaiva tadambhasA
03030262 tarpayitvAtha viprebhyo gAvo bahuguNA daduH
03030271 hiraNyaM rajataM shayyAM vAsAMsyajinakambalAn
03030272 yAnaM rathAnibhAnkanyA dharAM vR^ittikarImapi
03030281 annaM chorurasaM tebhyo dattvA bhagavadarpaNam
03030282 goviprArthAsavaH shUrAH praNemurbhuvi mUrdhabhiH
03040010 uddhava uvAcha
03040011 atha te tadanuj~nAtA bhuktvA pItvA cha vAruNIm
03040012 tayA vibhraMshitaj~nAnA duruktairmarma paspR^ishuH
03040021 teShAM maireyadoSheNa viShamIkR^itachetasAm
03040022 nimlochati ravAvAsIdveNUnAmiva mardanam
03040031 bhagavAnsvAtmamAyAyA gatiM tAmavalokya saH
03040031 sarasvatImupaspR^ishya vR^ikShamUlamupAvishat
03040041 ahaM chokto bhagavatA prapannArtihareNa ha
03040042 badarIM tvaM prayAhIti svakulaM sa~njihIrShuNA
03040051 tathApi tadabhipretaM jAnannahamarindama
03040052 pR^iShThato.anvagamaM bhartuH pAdavishleShaNAkShamaH
03040061 adrAkShamekamAsInaM vichinvandayitaM patim
03040062 shrIniketaM sarasvatyAM kR^itaketamaketanam
03040071 shyAmAvadAtaM virajaM prashAntAruNalochanam
03040072 dorbhishchaturbhirviditaM pItakaushAmbareNa cha
03040081 vAma UrAvadhishritya dakShiNA~Nghrisaroruham
03040082 apAshritArbhakAshvatthamakR^ishaM tyaktapippalam
03040091 tasminmahAbhAgavato dvaipAyanasuhR^itsakhA
03040092 lokAnanucharansiddha AsasAda yadR^ichChayA
03040101 tasyAnuraktasya munermukundaH pramodabhAvAnatakandharasya
03040102 AshR^iNvato mAmanurAgahAsa samIkShayA vishramayannuvAcha
03040110 shrIbhagavAnuvAcha
03040111 vedAhamantarmanasIpsitaM te dadAmi yattadduravApamanyaiH
03040112 satre purA vishvasR^ijAM vasUnAM matsiddhikAmena vaso tvayeShTaH
03040121 sa eSha sAdho charamo bhavAnAmAsAditaste madanugraho yat
03040122 yanmAM nR^ilokAnraha utsR^ijantaM diShTyA dadR^ishvAnvishadAnuvR^ittyA
03040131 purA mayA proktamajAya nAbhye padme niShaNNAya mamAdisarge
03040132 j~nAnaM paraM manmahimAvabhAsaM yatsUrayo bhAgavataM vadanti
03040141 ityAdR^itoktaH paramasya puMsaH pratikShaNAnugrahabhAjano.aham
03040142 snehottharomA skhalitAkSharastaM mu~ncha~nChuchaH prA~njalirAbabhAShe
03040151 ko nvIsha te pAdasarojabhAjAM sudurlabho.artheShu chaturShvapIha
03040152 tathApi nAhaM pravR^iNomi bhUmanbhavatpadAmbhojaniShevaNotsukaH
03040161 karmANyanIhasya bhavo.abhavasya te durgAshrayo.athAribhayAtpalAyanam
03040162 kAlAtmano yatpramadAyutAshramaH svAtmanrateH khidyati dhIrvidAmiha
03040171 mantreShu mAM vA upahUya yattvamakuNThitAkhaNDasadAtmabodhaH
03040172 pR^ichCheH prabho mugdha ivApramattastanno mano mohayatIva deva
03040181 j~nAnaM paraM svAtmarahaHprakAshaM provAcha kasmai bhagavAnsamagram
03040182 api kShamaM no grahaNAya bhartarvadA~njasA yadvR^ijinaM tarema
03040191 ityAveditahArdAya mahyaM sa bhagavAnparaH
03040192 AdideshAravindAkSha AtmanaH paramAM sthitim
03040201 sa evamArAdhitapAdatIrthAdadhItatattvAtmavibodhamArgaH
03040202 praNamya pAdau parivR^itya devamihAgato.ahaM virahAturAtmA
03040211 so.ahaM taddarshanAhlAda viyogArtiyutaH prabho
03040212 gamiShye dayitaM tasya badaryAshramamaNDalam
03040221 yatra nArAyaNo devo narashcha bhagavAnR^iShiH
03040222 mR^idu tIvraM tapo dIrghaM tepAte lokabhAvanau
03040230 shrIshuka uvAcha
03040231 ityuddhavAdupAkarNya suhR^idAM duHsahaM vadham
03040232 j~nAnenAshamayatkShattA shokamutpatitaM budhaH
03040241 sa taM mahAbhAgavataM vrajantaM kauravarShabhaH
03040242 vishrambhAdabhyadhattedaM mukhyaM kR^iShNaparigrahe
03040250 vidura uvAcha
03040251 j~nAnaM paraM svAtmarahaHprakAshaM yadAha yogeshvara Ishvaraste
03040252 vaktuM bhavAnno.arhati yaddhi viShNorbhR^ityAH svabhR^ityArthakR^itashcharanti
03040260 uddhava uvAcha
03040261 nanu te tattvasaMrAdhya R^iShiH kauShAravo.antike
03040262 sAkShAdbhagavatAdiShTo martyalokaM jihAsatA
03040270 shrIshuka uvAcha
03040271 iti saha vidureNa vishvamUrterguNakathayA sudhayA plAvitorutApaH
03040272 kShaNamiva puline yamasvasustAM samuShita aupagavirnishAM tato.agAt
03040280 rAjovAcha
03040281 nidhanamupagateShu vR^iShNibhojeShvadhirathayUthapayUthapeShu mukhyaH
03040282 sa tu kathamavashiShTa uddhavo yaddharirapi tatyaja AkR^itiM tryadhIshaH
03040290 shrIshuka uvAcha
03040291 brahmashApApadeshena kAlenAmoghavA~nChitaH
03040292 saMhR^itya svakulaM sphItaM tyakShyandehamachintayat
03040301 asmAllokAduparate mayi j~nAnaM madAshrayam
03040302 arhatyuddhava evAddhA sampratyAtmavatAM varaH
03040311 noddhavo.aNvapi mannyUno yadguNairnArditaH prabhuH
03040312 ato madvayunaM lokaM grAhayanniha tiShThatu
03040321 evaM trilokaguruNA sandiShTaH shabdayoninA
03040322 badaryAshramamAsAdya harimIje samAdhinA
03040331 viduro.apyuddhavAchChrutvA kR^iShNasya paramAtmanaH
03040332 krIDayopAttadehasya karmANi shlAghitAni cha
03040341 dehanyAsaM cha tasyaivaM dhIrANAM dhairyavardhanam
03040342 anyeShAM duShkarataraM pashUnAM viklavAtmanAm
03040351 AtmAnaM cha kurushreShTha kR^iShNena manasekShitam
03040352 dhyAyangate bhAgavate ruroda premavihvalaH
03040361 kAlindyAH katibhiH siddha ahobhirbharatarShabha
03040362 prApadyata svaHsaritaM yatra mitrAsuto muniH
03050010 shrIshuka uvAcha
03050011 dvAri dyunadyA R^iShabhaH kurUNAM maitreyamAsInamagAdhabodham
03050012 kShattopasR^ityAchyutabhAvasiddhaH paprachCha saushIlyaguNAbhitR^iptaH
03050020 vidura uvAcha
03050021 sukhAya karmANi karoti loko na taiH sukhaM vAnyadupAramaM vA
03050022 vindeta bhUyastata eva duHkhaM yadatra yuktaM bhagavAnvadennaH
03050031 janasya kR^iShNAdvimukhasya daivAdadharmashIlasya suduHkhitasya
03050032 anugrahAyeha charanti nUnaM bhUtAni bhavyAni janArdanasya
03050041 tatsAdhuvaryAdisha vartma shaM naH saMrAdhito bhagavAnyena puMsAm
03050042 hR^idi sthito yachChati bhaktipUte j~nAnaM satattvAdhigamaM purANam
03050051 karoti karmANi kR^itAvatAro yAnyAtmatantro bhagavAMstryadhIshaH
03050052 yathA sasarjAgra idaM nirIhaH saMsthApya vR^ittiM jagato vidhatte
03050061 yathA punaH sve kha idaM niveshya shete guhAyAM sa nivR^ittavR^ittiH
03050062 yogeshvarAdhIshvara eka etadanupraviShTo bahudhA yathAsIt
03050071 krIDanvidhatte dvijagosurANAM kShemAya karmANyavatArabhedaiH
03050072 mano na tR^ipyatyapi shR^iNvatAM naH sushlokamauleshcharitAmR^itAni
03050081 yaistattvabhedairadhilokanAtho lokAnalokAnsaha lokapAlAn
03050082 achIkL^ipadyatra hi sarvasattva nikAyabhedo.adhikR^itaH pratItaH
03050091 yena prajAnAmuta Atmakarma rUpAbhidhAnAM cha bhidAM vyadhatta
03050092 nArAyaNo vishvasR^igAtmayoniretachcha no varNaya vipravarya
03050101 parAvareShAM bhagavanvratAni shrutAni me vyAsamukhAdabhIkShNam
03050102 atR^ipnuma kShullasukhAvahAnAM teShAmR^ite kR^iShNakathAmR^itaughAt
03050111 kastR^ipnuyAttIrthapado.abhidhAnAtsatreShu vaH sUribhirIDyamAnAt
03050112 yaH karNanADIM puruShasya yAto bhavapradAM geharatiM Chinatti
03050121 munirvivakShurbhagavadguNAnAM sakhApi te bhAratamAha kR^iShNaH
03050122 yasminnR^iNAM grAmyasukhAnuvAdairmatirgR^ihItA nu hareH kathAyAm
03050131 sA shraddadhAnasya vivardhamAnA viraktimanyatra karoti puMsaH
03050132 hareH padAnusmR^itinirvR^itasya samastaduHkhApyayamAshu dhatte
03050141 tA~nChochyashochyAnavido.anushoche hareH kathAyAM vimukhAnaghena
03050142 kShiNoti devo.animiShastu yeShAmAyurvR^ithAvAdagatismR^itInAm
03050151 tadasya kauShArava sharmadAturhareH kathAmeva kathAsu sAram
03050152 uddhR^itya puShpebhya ivArtabandho shivAya naH kIrtaya tIrthakIrteH
03050161 sa vishvajanmasthitisaMyamArthe kR^itAvatAraH pragR^ihItashaktiH
03050162 chakAra karmANyatipUruShANi yAnIshvaraH kIrtaya tAni mahyam
03050170 shrIshuka uvAcha
03050171 sa evaM bhagavAnpR^iShTaH kShattrA kauShAravo muniH
03050172 puMsAM niHshreyasArthena tamAha bahumAnayan
03050180 maitreya uvAcha
03050181 sAdhu pR^iShTaM tvayA sAdho lokAnsAdhvanugR^ihNatA
03050182 kIrtiM vitanvatA loke Atmano.adhokShajAtmanaH
03050191 naitachchitraM tvayi kShattarbAdarAyaNavIryaje
03050192 gR^ihIto.ananyabhAvena yattvayA harirIshvaraH
03050201 mANDavyashApAdbhagavAnprajAsaMyamano yamaH
03050202 bhrAtuH kShetre bhujiShyAyAM jAtaH satyavatIsutAt
03050211 bhavAnbhagavato nityaM sammataH sAnugasya ha
03050212 yasya j~nAnopadeshAya mAdishadbhagavAnvrajan
03050221 atha te bhagavallIlA yogamAyorubR^iMhitAH
03050222 vishvasthityudbhavAntArthA varNayAmyanupUrvashaH
03050231 bhagavAneka Asedamagra AtmAtmanAM vibhuH
03050232 AtmechChAnugatAvAtmA nAnAmatyupalakShaNaH
03050241 sa vA eSha tadA draShTA nApashyaddR^ishyamekarAT
03050242 mene.asantamivAtmAnaM suptashaktirasuptadR^ik
03050251 sA vA etasya saMdraShTuH shaktiH sadasadAtmikA
03050252 mAyA nAma mahAbhAga yayedaM nirmame vibhuH
03050261 kAlavR^ittyA tu mAyAyAM guNamayyAmadhokShajaH
03050262 puruSheNAtmabhUtena vIryamAdhatta vIryavAn
03050271 tato.abhavanmahattattvamavyaktAtkAlachoditAt
03050272 vij~nAnAtmAtmadehasthaM vishvaM vya~njaMstamonudaH
03050281 so.apyaMshaguNakAlAtmA bhagavaddR^iShTigocharaH
03050282 AtmAnaM vyakarodAtmA vishvasyAsya sisR^ikShayA
03050291 mahattattvAdvikurvANAdahaMtattvaM vyajAyata
03050292 kAryakAraNakartrAtmA bhUtendriyamanomayaH
03050301 vaikArikastaijasashcha tAmasashchetyahaM tridhA
03050302 ahaMtattvAdvikurvANAnmano vaikArikAdabhUt
03050303 vaikArikAshcha ye devA arthAbhivya~njanaM yataH
03050311 taijasAnIndriyANyeva j~nAnakarmamayAni cha
03050312 tAmaso bhUtasUkShmAdiryataH khaM li~NgamAtmanaH
03050321 kAlamAyAMshayogena bhagavadvIkShitaM nabhaH
03050322 nabhaso.anusR^itaM sparshaM vikurvannirmame.anilam
03050331 anilo.api vikurvANo nabhasorubalAnvitaH
03050332 sasarja rUpatanmAtraM jyotirlokasya lochanam
03050341 anilenAnvitaM jyotirvikurvatparavIkShitam
03050342 AdhattAmbho rasamayaM kAlamAyAMshayogataH
03050351 jyotiShAmbho.anusaMsR^iShTaM vikurvadbrahmavIkShitam
03050352 mahIM gandhaguNAmAdhAtkAlamAyAMshayogataH
03050361 bhUtAnAM nabhaAdInAM yadyadbhavyAvarAvaram
03050362 teShAM parAnusaMsargAdyathA sa~NkhyaM guNAnviduH
03050371 ete devAH kalA viShNoH kAlamAyAMshali~NginaH
03050372 nAnAtvAtsvakriyAnIshAH prochuH prA~njalayo vibhum
03050380 devA UchuH
03050381 namAma te deva padAravindaM prapannatApopashamAtapatram
03050382 yanmUlaketA yatayo.a~njasoru saMsAraduHkhaM bahirutkShipanti
03050391 dhAtaryadasminbhava Isha jIvAstApatrayeNAbhihatA na sharma
03050392 Atmanlabhante bhagavaMstavA~Nghri chChAyAM savidyAmata Ashrayema
03050401 mArganti yatte mukhapadmanIDaishChandaHsuparNairR^iShayo vivikte
03050402 yasyAghamarShodasaridvarAyAH padaM padaM tIrthapadaH prapannAH
03050411 yachChraddhayA shrutavatyA cha bhaktyA sammR^ijyamAne hR^idaye.avadhAya
03050412 j~nAnena vairAgyabalena dhIrA vrajema tatte.a~NghrisarojapITham
03050421 vishvasya janmasthitisaMyamArthe kR^itAvatArasya padAmbujaM te
03050422 vrajema sarve sharaNaM yadIsha smR^itaM prayachChatyabhayaM svapuMsAm
03050431 yatsAnubandhe.asati dehagehe mamAhamityUDhadurAgrahANAm
03050432 puMsAM sudUraM vasato.api puryAM bhajema tatte bhagavanpadAbjam
03050441 tAnvai hyasadvR^ittibhirakShibhirye parAhR^itAntarmanasaH paresha
03050442 atho na pashyantyurugAya nUnaM ye te padanyAsavilAsalakShyAH
03050451 pAnena te deva kathAsudhAyAH pravR^iddhabhaktyA vishadAshayA ye
03050452 vairAgyasAraM pratilabhya bodhaM yathA~njasAnvIyurakuNThadhiShNyam
03050461 tathApare chAtmasamAdhiyoga balena jitvA prakR^itiM baliShThAm
03050462 tvAmeva dhIrAH puruShaM vishanti teShAM shramaH syAnna tu sevayA te
03050471 tatte vayaM lokasisR^ikShayAdya tvayAnusR^iShTAstribhirAtmabhiH sma
03050472 sarve viyuktAH svavihAratantraM na shaknumastatpratihartave te
03050481 yAvadbaliM te.aja harAma kAle yathA vayaM chAnnamadAma yatra
03050482 yathobhayeShAM ta ime hi lokA baliM haranto.annamadantyanUhAH
03050491 tvaM naH surANAmasi sAnvayAnAM kUTastha AdyaH puruShaH purANaH
03050492 tvaM deva shaktyAM guNakarmayonau retastvajAyAM kavimAdadhe.ajaH
03050501 tato vayaM matpramukhA yadarthe babhUvimAtmankaravAma kiM te
03050502 tvaM naH svachakShuH paridehi shaktyA deva kriyArthe yadanugrahANAm
03060010 R^iShiruvAcha
03060011 iti tAsAM svashaktInAM satInAmasametya saH
03060012 prasuptalokatantrANAM nishAmya gatimIshvaraH
03060021 kAlasa~nj~nAM tadA devIM bibhrachChaktimurukramaH
03060022 trayoviMshati tattvAnAM gaNaM yugapadAvishat
03060031 so.anupraviShTo bhagavAMshcheShTArUpeNa taM gaNam
03060032 bhinnaM saMyojayAmAsa suptaM karma prabodhayan
03060041 prabuddhakarma daivena trayoviMshatiko gaNaH
03060042 prerito.ajanayatsvAbhirmAtrAbhiradhipUruSham
03060051 pareNa vishatA svasminmAtrayA vishvasR^iggaNaH
03060052 chukShobhAnyonyamAsAdya yasminlokAshcharAcharAH
03060061 hiraNmayaH sa puruShaH sahasraparivatsarAn
03060062 ANDakosha uvAsApsu sarvasattvopabR^iMhitaH
03060071 sa vai vishvasR^ijAM garbho devakarmAtmashaktimAn
03060072 vibabhAjAtmanAtmAnamekadhA dashadhA tridhA
03060081 eSha hyasheShasattvAnAmAtmAMshaH paramAtmanaH
03060082 Adyo.avatAro yatrAsau bhUtagrAmo vibhAvyate
03060091 sAdhyAtmaH sAdhidaivashcha sAdhibhUta iti tridhA
03060092 virATprANo dashavidha ekadhA hR^idayena cha
03060101 smaranvishvasR^ijAmIsho vij~nApitamadhokShajaH
03060102 virAjamatapatsvena tejasaiShAM vivR^ittaye
03060111 atha tasyAbhitaptasya katidhAyatanAni ha
03060112 nirabhidyanta devAnAM tAni me gadataH shR^iNu
03060121 tasyAgnirAsyaM nirbhinnaM lokapAlo.avishatpadam
03060122 vAchA svAMshena vaktavyaM yayAsau pratipadyate
03060131 nirbhinnaM tAlu varuNo lokapAlo.avishaddhareH
03060132 jihvayAMshena cha rasaM yayAsau pratipadyate
03060141 nirbhinne ashvinau nAse viShNorAvishatAM padam
03060142 ghrANenAMshena gandhasya pratipattiryato bhavet
03060151 nirbhinne akShiNI tvaShTA lokapAlo.avishadvibhoH
03060152 chakShuShAMshena rUpANAM pratipattiryato bhavet
03060161 nirbhinnAnyasya charmANi lokapAlo.anilo.avishat
03060162 prANenAMshena saMsparshaM yenAsau pratipadyate
03060171 karNAvasya vinirbhinnau dhiShNyaM svaM vivishurdishaH
03060172 shrotreNAMshena shabdasya siddhiM yena prapadyate
03060181 tvachamasya vinirbhinnAM vivishurdhiShNyamoShadhIH
03060182 aMshena romabhiH kaNDUM yairasau pratipadyate
03060191 meDhraM tasya vinirbhinnaM svadhiShNyaM ka upAvishat
03060192 retasAMshena yenAsAvAnandaM pratipadyate
03060201 gudaM puMso vinirbhinnaM mitro lokesha Avishat
03060202 pAyunAMshena yenAsau visargaM pratipadyate
03060211 hastAvasya vinirbhinnAvindraH svarpatirAvishat
03060212 vArtayAMshena puruSho yayA vR^ittiM prapadyate
03060221 pAdAvasya vinirbhinnau lokesho viShNurAvishat
03060222 gatyA svAMshena puruSho yayA prApyaM prapadyate
03060231 buddhiM chAsya vinirbhinnAM vAgIsho dhiShNyamAvishat
03060232 bodhenAMshena boddhavyampratipattiryato bhavet
03060241 hR^idayaM chAsya nirbhinnaM chandramA dhiShNyamAvishat
03060242 manasAMshena yenAsau vikriyAM pratipadyate
03060251 AtmAnaM chAsya nirbhinnamabhimAno.avishatpadam
03060252 karmaNAMshena yenAsau kartavyaM pratipadyate
03060261 sattvaM chAsya vinirbhinnaM mahAndhiShNyamupAvishat
03060262 chittenAMshena yenAsau vij~nAnaM pratipadyate
03060271 shIrShNo.asya dyaurdharA padbhyAM khaM nAbherudapadyata
03060272 guNAnAM vR^ittayo yeShu pratIyante surAdayaH
03060281 Atyantikena sattvena divaM devAH prapedire
03060282 dharAM rajaHsvabhAvena paNayo ye cha tAnanu
03060291 tArtIyena svabhAvena bhagavannAbhimAshritAH
03060292 ubhayorantaraM vyoma ye rudrapArShadAM gaNAH
03060301 mukhato.avartata brahma puruShasya kurUdvaha
03060302 yastUnmukhatvAdvarNAnAM mukhyo.abhUdbrAhmaNo guruH
03060311 bAhubhyo.avartata kShatraM kShatriyastadanuvrataH
03060312 yo jAtastrAyate varNAnpauruShaH kaNTakakShatAt
03060321 visho.avartanta tasyorvorlokavR^ittikarIrvibhoH
03060322 vaishyastadudbhavo vArtAM nR^iNAM yaH samavartayat
03060331 padbhyAM bhagavato jaj~ne shushrUShA dharmasiddhaye
03060332 tasyAM jAtaH purA shUdro yadvR^ittyA tuShyate hariH
03060341 ete varNAH svadharmeNa yajanti svaguruM harim
03060342 shraddhayAtmavishuddhyarthaM yajjAtAH saha vR^ittibhiH
03060351 etatkShattarbhagavato daivakarmAtmarUpiNaH
03060352 kaH shraddadhyAdupAkartuM yogamAyAbalodayam
03060361 tathApi kIrtayAmya~Nga yathAmati yathAshrutam
03060362 kIrtiM hareH svAM satkartuM giramanyAbhidhAsatIm
03060371 ekAntalAbhaM vachaso nu puMsAM sushlokamaulerguNavAdamAhuH
03060372 shruteshcha vidvadbhirupAkR^itAyAM kathAsudhAyAmupasamprayogam
03060381 Atmano.avasito vatsa mahimA kavinAdinA
03060382 saMvatsarasahasrAnte dhiyA yogavipakkayA
03060391 ato bhagavato mAyA mAyinAmapi mohinI
03060392 yatsvayaM chAtmavartmAtmA na veda kimutApare
03060401 yato.aprApya nyavartanta vAchashcha manasA saha
03060402 ahaM chAnya ime devAstasmai bhagavate namaH
03070010 shrIshuka uvAcha
03070011 evaM bruvANaM maitreyaM dvaipAyanasuto budhaH
03070012 prINayanniva bhAratyA viduraH pratyabhAShata
03070020 vidura uvAcha
03070021 brahmankathaM bhagavatashchinmAtrasyAvikAriNaH
03070022 lIlayA chApi yujyerannirguNasya guNAH kriyAH
03070031 krIDAyAmudyamo.arbhasya kAmashchikrIDiShAnyataH
03070032 svatastR^iptasya cha kathaM nivR^ittasya sadAnyataH
03070041 asrAkShIdbhagavAnvishvaM guNamayyAtmamAyayA
03070042 tayA saMsthApayatyetadbhUyaH pratyapidhAsyati
03070051 deshataH kAlato yo.asAvavasthAtaH svato.anyataH
03070052 aviluptAvabodhAtmA sa yujyetAjayA katham
03070061 bhagavAneka evaiSha sarvakShetreShvavasthitaH
03070062 amuShya durbhagatvaM vA klesho vA karmabhiH kutaH
03070071 etasminme mano vidvankhidyate.aj~nAnasa~NkaTe
03070072 tannaH parANuda vibho kashmalaM mAnasaM mahat
03070080 shrIshuka uvAcha
03070081 sa itthaM choditaH kShattrA tattvajij~nAsunA muniH
03070082 pratyAha bhagavachchittaH smayanniva gatasmayaH
03070090 maitreya uvAcha
03070091 seyaM bhagavato mAyA yannayena virudhyate
03070092 Ishvarasya vimuktasya kArpaNyamuta bandhanam
03070101 yadarthena vinAmuShya puMsa AtmaviparyayaH
03070102 pratIyata upadraShTuH svashirashChedanAdikaH
03070111 yathA jale chandramasaH kampAdistatkR^ito guNaH
03070112 dR^ishyate.asannapi draShTurAtmano.anAtmano guNaH
03070121 sa vai nivR^ittidharmeNa vAsudevAnukampayA
03070122 bhagavadbhaktiyogena tirodhatte shanairiha
03070131 yadendriyoparAmo.atha draShTrAtmani pare harau
03070132 vilIyante tadA kleshAH saMsuptasyeva kR^itsnashaH
03070141 asheShasa~NkleshashamaM vidhatte guNAnuvAdashravaNaM murAreH
03070142 kiM vA punastachcharaNAravinda parAgasevAratirAtmalabdhA
03070150 vidura uvAcha
03070151 sa~nChinnaH saMshayo mahyaM tava sUktAsinA vibho
03070152 ubhayatrApi bhagavanmano me sampradhAvati
03070161 sAdhvetadvyAhR^itaM vidvannAtmamAyAyanaM hareH
03070162 AbhAtyapArthaM nirmUlaM vishvamUlaM na yadbahiH
03070171 yashcha mUDhatamo loke yashcha buddheH paraM gataH
03070172 tAvubhau sukhamedhete klishyatyantarito janaH
03070181 arthAbhAvaM vinishchitya pratItasyApi nAtmanaH
03070182 tAM chApi yuShmachcharaNa sevayAhaM parANude
03070191 yatsevayA bhagavataH kUTasthasya madhudviShaH
03070192 ratirAso bhavettIvraH pAdayorvyasanArdanaH
03070201 durApA hyalpatapasaH sevA vaikuNThavartmasu
03070202 yatropagIyate nityaM devadevo janArdanaH
03070211 sR^iShTvAgre mahadAdIni savikArANyanukramAt
03070212 tebhyo virAjamuddhR^itya tamanu prAvishadvibhuH
03070221 yamAhurAdyaM puruShaM sahasrA~NghryUrubAhukam
03070222 yatra vishva ime lokAH savikAshaM ta Asate
03070231 yasmindashavidhaH prANaH sendriyArthendriyastrivR^it
03070232 tvayerito yato varNAstadvibhUtIrvadasva naH
03070241 yatra putraishcha pautraishcha naptR^ibhiH saha gotrajaiH
03070242 prajA vichitrAkR^itaya AsanyAbhiridaM tatam
03070251 prajApatInAM sa patishchakL^ipe kAnprajApatIn
03070252 sargAMshchaivAnusargAMshcha manUnmanvantarAdhipAn
03070261 eteShAmapi vedAMshcha vaMshAnucharitAni cha
03070262 uparyadhashcha ye lokA bhUmermitrAtmajAsate
03070271 teShAM saMsthAM pramANaM cha bhUrlokasya cha varNaya
03070272 tirya~NmAnuShadevAnAM sarIsR^ipapatattriNAm
03070273 vada naH sargasaMvyUhaM gArbhasvedadvijodbhidAm
03070281 guNAvatArairvishvasya sargasthityapyayAshrayam
03070282 sR^ijataH shrInivAsasya vyAchakShvodAravikramam
03070291 varNAshramavibhAgAMshcha rUpashIlasvabhAvataH
03070292 R^iShINAM janmakarmANi vedasya cha vikarShaNam
03070301 yaj~nasya cha vitAnAni yogasya cha pathaH prabho
03070302 naiShkarmyasya cha sA~Nkhyasya tantraM vA bhagavatsmR^itam
03070311 pAShaNDapathavaiShamyaM pratilomaniveshanam
03070312 jIvasya gatayo yAshcha yAvatIrguNakarmajAH
03070321 dharmArthakAmamokShANAM nimittAnyavirodhataH
03070322 vArtAyA daNDanIteshcha shrutasya cha vidhiM pR^ithak
03070331 shrAddhasya cha vidhiM brahmanpitNAM sargameva cha
03070332 grahanakShatratArANAM kAlAvayavasaMsthitim
03070341 dAnasya tapaso vApi yachcheShTApUrtayoH phalam
03070342 pravAsasthasya yo dharmo yashcha puMsa utApadi
03070351 yena vA bhagavAMstuShyeddharmayonirjanArdanaH
03070352 samprasIdati vA yeShAmetadAkhyAhi me.anagha
03070361 anuvratAnAM shiShyANAM putrANAM cha dvijottama
03070362 anApR^iShTamapi brUyurguravo dInavatsalAH
03070371 tattvAnAM bhagavaMsteShAM katidhA pratisa~NkramaH
03070372 tatremaM ka upAsIranka u svidanusherate
03070381 puruShasya cha saMsthAnaM svarUpaM vA parasya cha
03070382 j~nAnaM cha naigamaM yattadgurushiShyaprayojanam
03070391 nimittAni cha tasyeha proktAnyanaghasUribhiH
03070392 svato j~nAnaM kutaH puMsAM bhaktirvairAgyameva vA
03070401 etAnme pR^ichChataH prashnAnhareH karmavivitsayA
03070402 brUhi me.aj~nasya mitratvAdajayA naShTachakShuShaH
03070411 sarve vedAshcha yaj~nAshcha tapo dAnAni chAnagha
03070412 jIvAbhayapradAnasya na kurvIrankalAmapi
03070420 shrIshuka uvAcha
03070421 sa itthamApR^iShTapurANakalpaH kurupradhAnena munipradhAnaH
03070422 pravR^iddhaharSho bhagavatkathAyAM sa~nchoditastaM prahasannivAha
03080010 maitreya uvAcha
03080011 satsevanIyo bata pUruvaMsho yallokapAlo bhagavatpradhAnaH
03080012 babhUvithehAjitakIrtimAlAM pade pade nUtanayasyabhIkShNam
03080021 so.ahaM nR^iNAM kShullasukhAya duHkhaM mahadgatAnAM viramAya tasya
03080022 pravartaye bhAgavataM purANaM yadAha sAkShAdbhagavAnR^iShibhyaH
03080031 AsInamurvyAM bhagavantamAdyaM sa~NkarShaNaM devamakuNThasattvam
03080032 vivitsavastattvamataH parasya kumAramukhyA munayo.anvapR^ichChan
03080041 svameva dhiShNyaM bahu mAnayantaM yadvAsudevAbhidhamAmananti
03080042 pratyagdhR^itAkShAmbujakoshamIShadunmIlayantaM vibudhodayAya
03080051 svardhunyudArdraiH svajaTAkalApairupaspR^ishantashcharaNopadhAnam
03080052 padmaM yadarchantyahirAjakanyAH saprema nAnAbalibhirvarArthAH
03080061 muhurgR^iNanto vachasAnurAga skhalatpadenAsya kR^itAni tajj~nAH
03080062 kirITasAhasramaNipraveka pradyotitoddAmaphaNAsahasram
03080071 proktaM kilaitadbhagavattamena nivR^ittidharmAbhiratAya tena
03080072 sanatkumArAya sa chAha pR^iShTaH sA~NkhyAyanAyA~Nga dhR^itavratAya
03080081 sA~NkhyAyanaH pAramahaMsyamukhyo vivakShamANo bhagavadvibhUtIH
03080082 jagAda so.asmadgurave.anvitAya parAsharAyAtha bR^ihaspateshcha
03080091 provAcha mahyaM sa dayAlurukto muniH pulastyena purANamAdyam
03080092 so.ahaM tavaitatkathayAmi vatsa shraddhAlave nityamanuvratAya
03080101 udAplutaM vishvamidaM tadAsIdyannidrayAmIlitadR^i~NnyamIlayat
03080102 ahIndratalpe.adhishayAna ekaH kR^itakShaNaH svAtmaratau nirIhaH
03080111 so.antaH sharIre.arpitabhUtasUkShmaH kAlAtmikAM shaktimudIrayANaH
03080112 uvAsa tasminsalile pade sve yathAnalo dAruNi ruddhavIryaH
03080121 chaturyugAnAM cha sahasramapsu svapansvayodIritayA svashaktyA
03080122 kAlAkhyayAsAditakarmatantro lokAnapItAndadR^ishe svadehe
03080131 tasyArthasUkShmAbhiniviShTadR^iShTerantargato.artho rajasA tanIyAn
03080132 guNena kAlAnugatena viddhaH sUShyaMstadAbhidyata nAbhideshAt
03080141 sa padmakoshaH sahasodatiShThatkAlena karmapratibodhanena
03080142 svarochiShA tatsalilaM vishAlaM vidyotayannarka ivAtmayoniH
03080151 tallokapadmaM sa u eva viShNuH prAvIvishatsarvaguNAvabhAsam
03080152 tasminsvayaM vedamayo vidhAtA svayambhuvaM yaM sma vadanti so.abhUt
03080161 tasyAM sa chAmbhoruhakarNikAyAmavasthito lokamapashyamAnaH
03080162 parikramanvyomni vivR^ittanetrashchatvAri lebhe.anudishaM mukhAni
03080171 tasmAdyugAntashvasanAvaghUrNa jalormichakrAtsalilAdvirUDham
03080172 upAshritaH ka~njamu lokatattvaM nAtmAnamaddhAvidadAdidevaH
03080181 ka eSha yo.asAvahamabjapR^iShTha etatkuto vAbjamananyadapsu
03080182 asti hyadhastAdiha ki~nchanaitadadhiShThitaM yatra satA nu bhAvyam
03080191 sa itthamudvIkShya tadabjanAla nADIbhirantarjalamAvivesha
03080192 nArvAggatastatkharanAlanAla nAbhiM vichinvaMstadavindatAjaH
03080201 tamasyapAre vidurAtmasargaM vichinvato.abhUtsumahAMstriNemiH
03080202 yo dehabhAjAM bhayamIrayANaH parikShiNotyAyurajasya hetiH
03080211 tato nivR^itto.apratilabdhakAmaH svadhiShNyamAsAdya punaH sa devaH
03080212 shanairjitashvAsanivR^ittachitto nyaShIdadArUDhasamAdhiyogaH
03080221 kAlena so.ajaH puruShAyuShAbhi pravR^ittayogena virUDhabodhaH
03080222 svayaM tadantarhR^idaye.avabhAtamapashyatApashyata yanna pUrvam
03080231 mR^iNAlagaurAyatasheShabhoga parya~Nka ekaM puruShaM shayAnam
03080232 phaNAtapatrAyutamUrdharatna dyubhirhatadhvAntayugAntatoye
03080241 prekShAM kShipantaM haritopalAdreH sandhyAbhranIverururukmamUrdhnaH
03080242 ratnodadhArauShadhisaumanasya vanasrajo veNubhujA~NghripA~NghreH
03080251 AyAmato vistarataH svamAna dehena lokatrayasa~NgraheNa
03080252 vichitradivyAbharaNAMshukAnAM kR^itashriyApAshritaveShadeham
03080261 puMsAM svakAmAya viviktamArgairabhyarchatAM kAmadughA~Nghripadmam
03080262 pradarshayantaM kR^ipayA nakhendu mayUkhabhinnA~NgulichArupatram
03080271 mukhena lokArtiharasmitena parisphuratkuNDalamaNDitena
03080272 shoNAyitenAdharabimbabhAsA pratyarhayantaM sunasena subhrvA
03080281 kadambaki~njalkapisha~NgavAsasA svala~NkR^itaM mekhalayA nitambe
03080282 hAreNa chAnantadhanena vatsa shrIvatsavakShaHsthalavallabhena
03080291 parArdhyakeyUramaNipraveka paryastadordaNDasahasrashAkham
03080292 avyaktamUlaM bhuvanA~NghripendramahIndrabhogairadhivItavalsham
03080301 charAcharauko bhagavanmahIdhramahIndrabandhuM salilopagUDham
03080302 kirITasAhasrahiraNyashR^i~NgamAvirbhavatkaustubharatnagarbham
03080311 nivItamAmnAyamadhuvratashriyA svakIrtimayyA vanamAlayA harim
03080312 sUryenduvAyvagnyagamaM tridhAmabhiH parikramatprAdhanikairdurAsadam
03080321 tarhyeva tannAbhisaraHsarojamAtmAnamambhaH shvasanaM viyachcha
03080322 dadarsha devo jagato vidhAtA nAtaH paraM lokavisargadR^iShTiH
03080331 sa karmabIjaM rajasoparaktaH prajAH sisR^ikShanniyadeva dR^iShTvA
03080332 astaudvisargAbhimukhastamIDyamavyaktavartmanyabhiveshitAtmA
03090010 brahmovAcha
03090011 j~nAto.asi me.adya suchirAnnanu dehabhAjAM
03090012 na j~nAyate bhagavato gatirityavadyam
03090013 nAnyattvadasti bhagavannapi tanna shuddhaM
03090014 mAyAguNavyatikarAdyadururvibhAsi
03090021 rUpaM yadetadavabodharasodayena
03090022 shashvannivR^ittatamasaH sadanugrahAya
03090023 Adau gR^ihItamavatArashataikabIjaM
03090024 yannAbhipadmabhavanAdahamAvirAsam
03090031 nAtaH paraM parama yadbhavataH svarUpam
03090032 AnandamAtramavikalpamaviddhavarchaH
03090033 pashyAmi vishvasR^ijamekamavishvamAtman
03090034 bhUtendriyAtmakamadasta upAshrito.asmi
03090041 tadvA idaM bhuvanama~Ngala ma~NgalAya
03090042 dhyAne sma no darshitaM ta upAsakAnAm
03090043 tasmai namo bhagavate.anuvidhema tubhyaM
03090044 yo.anAdR^ito narakabhAgbhirasatprasa~NgaiH
03090051 ye tu tvadIyacharaNAmbujakoshagandhaM
03090052 jighranti karNavivaraiH shrutivAtanItam
03090053 bhaktyA gR^ihItacharaNaH parayA cha teShAM
03090054 nApaiShi nAtha hR^idayAmburuhAtsvapuMsAm
03090061 tAvadbhayaM draviNadehasuhR^innimittaM
03090062 shokaH spR^ihA paribhavo vipulashcha lobhaH
03090063 tAvanmametyasadavagraha ArtimUlaM
03090064 yAvanna te.a~NghrimabhayaM pravR^iNIta lokaH
03090071 daivena te hatadhiyo bhavataH prasa~NgAt
03090072 sarvAshubhopashamanAdvimukhendriyA ye
03090073 kurvanti kAmasukhaleshalavAya dInA
03090074 lobhAbhibhUtamanaso.akushalAni shashvat
03090081 kShuttR^iTtridhAtubhirimA muhurardyamAnAH
03090082 shItoShNavAtavaraShairitaretarAchcha
03090083 kAmAgninAchyutaruShA cha sudurbhareNa
03090084 sampashyato mana urukrama sIdate me
03090091 yAvatpR^ithaktvamidamAtmana indriyArtha
03090092 mAyAbalaM bhagavato jana Isha pashyet
03090093 tAvanna saMsR^itirasau pratisa~Nkrameta
03090094 vyarthApi duHkhanivahaM vahatI kriyArthA
03090101 ahnyApR^itArtakaraNA nishi niHshayAnA
03090102 nAnAmanorathadhiyA kShaNabhagnanidrAH
03090103 daivAhatArtharachanA R^iShayo.api deva
03090104 yuShmatprasa~NgavimukhA iha saMsaranti
03090111 tvaM bhaktiyogaparibhAvitahR^itsaroja
03090112 Asse shrutekShitapatho nanu nAtha puMsAm
03090113 yadyaddhiyA ta urugAya vibhAvayanti
03090114 tattadvapuH praNayase sadanugrahAya
03090121 nAtiprasIdati tathopachitopachArair
03090122 ArAdhitaH suragaNairhR^idi baddhakAmaiH
03090123 yatsarvabhUtadayayAsadalabhyayaiko
03090124 nAnAjaneShvavahitaH suhR^idantarAtmA
03090131 puMsAmato vividhakarmabhiradhvarAdyair
03090132 dAnena chogratapasA paricharyayA cha
03090133 ArAdhanaM bhagavatastava satkriyArtho
03090134 dharmo.arpitaH karhichidmriyate na yatra
03090141 shashvatsvarUpamahasaiva nipItabheda
03090142 mohAya bodhadhiShaNAya namaH parasmai
03090143 vishvodbhavasthitilayeShu nimittalIlA
03090144 rAsAya te nama idaM chakR^imeshvarAya
03090151 yasyAvatAraguNakarmaviDambanAni
03090152 nAmAni ye.asuvigame vivashA gR^iNanti
03090153 te.anaikajanmashamalaM sahasaiva hitvA
03090154 saMyAntyapAvR^itAmR^itaM tamajaM prapadye
03090161 yo vA ahaM cha girishashcha vibhuH svayaM cha
03090162 sthityudbhavapralayahetava AtmamUlam
03090163 bhittvA tripAdvavR^idha eka uruprarohas
03090164 tasmai namo bhagavate bhuvanadrumAya
03090171 loko vikarmanirataH kushale pramattaH
03090172 karmaNyayaM tvadudite bhavadarchane sve
03090173 yastAvadasya balavAniha jIvitAshAM
03090174 sadyashChinattyanimiShAya namo.astu tasmai
03090181 yasmAdbibhemyahamapi dviparArdhadhiShNyam
03090182 adhyAsitaH sakalalokanamaskR^itaM yat
03090183 tepe tapo bahusavo.avarurutsamAnas
03090184 tasmai namo bhagavate.adhimakhAya tubhyam
03090191 tirya~NmanuShyavibudhAdiShu jIvayoniShv
03090192 AtmechChayAtmakR^itasetuparIpsayA yaH
03090193 reme nirastaviShayo.apyavaruddhadehas
03090194 tasmai namo bhagavate puruShottamAya
03090201 yo.avidyayAnupahato.api dashArdhavR^ittyA
03090202 nidrAmuvAha jaTharIkR^italokayAtraH
03090203 antarjale.ahikashipusparshAnukUlAM
03090204 bhImormimAlini janasya sukhaM vivR^iNvan
03090211 yannAbhipadmabhavanAdahamAsamIDya
03090212 lokatrayopakaraNo yadanugraheNa
03090213 tasmai namasta udarasthabhavAya yoga
03090214 nidrAvasAnavikasannalinekShaNAya
03090221 so.ayaM samastajagatAM suhR^ideka AtmA
03090222 sattvena yanmR^iDayate bhagavAnbhagena
03090223 tenaiva me dR^ishamanuspR^ishatAdyathAhaM
03090224 srakShyAmi pUrvavadidaM praNatapriyo.asau
03090231 eSha prapannavarado ramayAtmashaktyA
03090232 yadyatkariShyati gR^ihItaguNAvatAraH
03090233 tasminsvavikramamidaM sR^ijato.api cheto
03090234 yu~njIta karmashamalaM cha yathA vijahyAm
03090241 nAbhihradAdiha sato.ambhasi yasya puMso
03090242 vij~nAnashaktirahamAsamanantashakteH
03090243 rUpaM vichitramidamasya vivR^iNvato me
03090244 mA rIriShIShTa nigamasya girAM visargaH
03090251 so.asAvadabhrakaruNo bhagavAnvivR^iddha
03090252 premasmitena nayanAmburuhaM vijR^imbhan
03090253 utthAya vishvavijayAya cha no viShAdaM
03090254 mAdhvyA girApanayatAtpuruShaH purANaH
03090260 maitreya uvAcha
03090261 svasambhavaM nishAmyaivaM tapovidyAsamAdhibhiH
03090262 yAvanmanovachaH stutvA virarAma sa khinnavat
03090271 athAbhipretamanvIkShya brahmaNo madhusUdanaH
03090272 viShaNNachetasaM tena kalpavyatikarAmbhasA
03090281 lokasaMsthAnavij~nAna AtmanaH parikhidyataH
03090282 tamAhAgAdhayA vAchA kashmalaM shamayanniva
03090290 shrIbhagavAnuvAcha
03090291 mA vedagarbha gAstandrIM sarga udyamamAvaha
03090292 tanmayApAditaM hyagre yanmAM prArthayate bhavAn
03090301 bhUyastvaM tapa AtiShTha vidyAM chaiva madAshrayAm
03090302 tAbhyAmantarhR^idi brahmanlokAndrakShyasyapAvR^itAn
03090311 tata Atmani loke cha bhaktiyuktaH samAhitaH
03090312 draShTAsi mAM tataM brahmanmayi lokAMstvamAtmanaH
03090321 yadA tu sarvabhUteShu dAruShvagnimiva sthitam
03090322 pratichakShIta mAM loko jahyAttarhyeva kashmalam
03090331 yadA rahitamAtmAnaM bhUtendriyaguNAshayaiH
03090332 svarUpeNa mayopetaM pashyansvArAjyamR^ichChati
03090341 nAnAkarmavitAnena prajA bahvIH sisR^ikShataH
03090342 nAtmAvasIdatyasmiMste varShIyAnmadanugrahaH
03090351 R^iShimAdyaM na badhnAti pApIyAMstvAM rajoguNaH
03090352 yanmano mayi nirbaddhaM prajAH saMsR^ijato.api te
03090361 j~nAto.ahaM bhavatA tvadya durvij~neyo.api dehinAm
03090362 yanmAM tvaM manyase.ayuktaM bhUtendriyaguNAtmabhiH
03090371 tubhyaM madvichikitsAyAmAtmA me darshito.abahiH
03090372 nAlena salile mUlaM puShkarasya vichinvataH
03090381 yachchakarthA~Nga matstotraM matkathAbhyudayA~Nkitam
03090382 yadvA tapasi te niShThA sa eSha madanugrahaH
03090391 prIto.ahamastu bhadraM te lokAnAM vijayechChayA
03090392 yadastauShIrguNamayaM nirguNaM mAnuvarNayan
03090401 ya etena pumAnnityaM stutvA stotreNa mAM bhajet
03090402 tasyAshu samprasIdeyaM sarvakAmavareshvaraH
03090411 pUrtena tapasA yaj~nairdAnairyogasamAdhinA
03090412 rAddhaM niHshreyasaM puMsAM matprItistattvavinmatam
03090421 ahamAtmAtmanAM dhAtaH preShThaH sanpreyasAmapi
03090422 ato mayi ratiM kuryAddehAdiryatkR^ite priyaH
03090431 sarvavedamayenedamAtmanAtmAtmayoninA
03090432 prajAH sR^ija yathApUrvaM yAshcha mayyanusherate
03090440 maitreya uvAcha
03090441 tasmA evaM jagatsraShTre pradhAnapuruSheshvaraH
03090442 vyajyedaM svena rUpeNa ka~njanAbhastirodadhe
03100010 vidura uvAcha
03100011 antarhite bhagavati brahmA lokapitAmahaH
03100012 prajAH sasarja katidhA daihikIrmAnasIrvibhuH
03100021 ye cha me bhagavanpR^iShTAstvayyarthA bahuvittama
03100022 tAnvadasvAnupUrvyeNa Chindhi naH sarvasaMshayAn
03100030 sUta uvAcha
03100031 evaM sa~nchoditastena kShattrA kauShAravirmuniH
03100032 prItaH pratyAha tAnprashnAnhR^idisthAnatha bhArgava
03100040 maitreya uvAcha
03100041 viri~ncho.api tathA chakre divyaM varShashataM tapaH
03100042 AtmanyAtmAnamAveshya yathAha bhagavAnajaH
03100051 tadvilokyAbjasambhUto vAyunA yadadhiShThitaH
03100052 padmamambhashcha tatkAla kR^itavIryeNa kampitam
03100061 tapasA hyedhamAnena vidyayA chAtmasaMsthayA
03100062 vivR^iddhavij~nAnabalo nyapAdvAyuM sahAmbhasA
03100071 tadvilokya viyadvyApi puShkaraM yadadhiShThitam
03100072 anena lokAnprAglInAnkalpitAsmItyachintayat
03100081 padmakoshaM tadAvishya bhagavatkarmachoditaH
03100082 ekaM vyabhA~NkShIdurudhA tridhA bhAvyaM dvisaptadhA
03100091 etAvA~njIvalokasya saMsthAbhedaH samAhR^itaH
03100092 dharmasya hyanimittasya vipAkaH parameShThyasau
03100100 vidura uvAcha
03100101 yathAttha bahurUpasya hareradbhutakarmaNaH
03100102 kAlAkhyaM lakShaNaM brahmanyathA varNaya naH prabho
03100110 maitreya uvAcha
03100111 guNavyatikarAkAro nirvisheSho.apratiShThitaH
03100112 puruShastadupAdAnamAtmAnaM lIlayAsR^ijat
03100121 vishvaM vai brahmatanmAtraM saMsthitaM viShNumAyayA
03100122 IshvareNa parichChinnaM kAlenAvyaktamUrtinA
03100131 yathedAnIM tathAgre cha pashchAdapyetadIdR^isham
03100132 sargo navavidhastasya prAkR^ito vaikR^itastu yaH
03100141 kAladravyaguNairasya trividhaH pratisa~NkramaH
03100142 Adyastu mahataH sargo guNavaiShamyamAtmanaH
03100151 dvitIyastvahamo yatra dravyaj~nAnakriyodayaH
03100152 bhUtasargastR^itIyastu tanmAtro dravyashaktimAn
03100161 chaturtha aindriyaH sargo yastu j~nAnakriyAtmakaH
03100162 vaikAriko devasargaH pa~nchamo yanmayaM manaH
03100171 ShaShThastu tamasaH sargo yastvabuddhikR^itaH prabhoH
03100172 ShaDime prAkR^itAH sargA vaikR^itAnapi me shR^iNu
03100181 rajobhAjo bhagavato lIleyaM harimedhasaH
03100182 saptamo mukhyasargastu ShaDvidhastasthuShAM cha yaH
03100191 vanaspatyoShadhilatA tvaksArA vIrudho drumAH
03100192 utsrotasastamaHprAyA antaHsparshA visheShiNaH
03100201 tirashchAmaShTamaH sargaH so.aShTAviMshadvidho mataH
03100202 avido bhUritamaso ghrANaj~nA hR^idyavedinaH
03100211 gaurajo mahiShaH kR^iShNaH sUkaro gavayo ruruH
03100212 dvishaphAH pashavashcheme aviruShTrashcha sattama
03100221 kharo.ashvo.ashvataro gauraH sharabhashchamarI tathA
03100222 ete chaikashaphAH kShattaH shR^iNu pa~nchanakhAnpashUn
03100231 shvA sR^igAlo vR^iko vyAghro mArjAraH shashashallakau
03100232 siMhaH kapirgajaH kUrmo godhA cha makarAdayaH
03100241 ka~NkagR^idhrabakashyena bhAsabhallUkabarhiNaH
03100242 haMsasArasachakrAhva kAkolUkAdayaH khagAH
03100251 arvAksrotastu navamaH kShattarekavidho nR^iNAm
03100252 rajo.adhikAH karmaparA duHkhe cha sukhamAninaH
03100261 vaikR^itAstraya evaite devasargashcha sattama
03100262 vaikArikastu yaH proktaH kaumArastUbhayAtmakaH
03100271 devasargashchAShTavidho vibudhAH pitaro.asurAH
03100272 gandharvApsarasaH siddhA yakSharakShAMsi chAraNAH
03100281 bhUtapretapishAchAshcha vidyAdhrAH kinnarAdayaH
03100282 dashaite vidurAkhyAtAH sargAste vishvasR^ikkR^itAH
03100291 ataH paraM pravakShyAmi vaMshAnmanvantarANi cha
03100292 evaM rajaHplutaH sraShTA kalpAdiShvAtmabhUrhariH
03100293 sR^ijatyamoghasa~Nkalpa AtmaivAtmAnamAtmanA
03110010 maitreya uvAcha
03110011 charamaH sadvisheShANAmaneko.asaMyutaH sadA
03110012 paramANuH sa vij~neyo nR^iNAmaikyabhramo yataH
03110021 sata eva padArthasya svarUpAvasthitasya yat
03110022 kaivalyaM paramamahAnavisheSho nirantaraH
03110031 evaM kAlo.apyanumitaH saukShmye sthaulye cha sattama
03110032 saMsthAnabhuktyA bhagavAnavyakto vyaktabhugvibhuH
03110041 sa kAlaH paramANurvai yo bhu~Nkte paramANutAm
03110042 sato.avisheShabhugyastu sa kAlaH paramo mahAn
03110051 aNurdvau paramANU syAttrasareNustrayaH smR^itaH
03110052 jAlArkarashmyavagataH khamevAnupatannagAt
03110061 trasareNutrikaM bhu~Nkte yaH kAlaH sa truTiH smR^itaH
03110062 shatabhAgastu vedhaH syAttaistribhistu lavaH smR^itaH
03110071 nimeShastrilavo j~neya AmnAtaste trayaH kShaNaH
03110072 kShaNAnpa~ncha viduH kAShThAM laghu tA dasha pa~ncha cha
03110081 laghUni vai samAmnAtA dasha pa~ncha cha nADikA
03110082 te dve muhUrtaH praharaH ShaDyAmaH sapta vA nR^iNAm
03110091 dvAdashArdhapalonmAnaM chaturbhishchatura~NgulaiH
03110092 svarNamAShaiH kR^itachChidraM yAvatprasthajalaplutam
03110101 yAmAshchatvArashchatvAro martyAnAmahanI ubhe
03110102 pakShaH pa~nchadashAhAni shuklaH kR^iShNashcha mAnada
03110111 tayoH samuchchayo mAsaH pitR^INAM tadaharnisham
03110112 dvau tAvR^ituH ShaDayanaM dakShiNaM chottaraM divi
03110121 ayane chAhanI prAhurvatsaro dvAdasha smR^itaH
03110122 saMvatsarashataM nNAM paramAyurnirUpitam
03110131 graharkShatArAchakrasthaH paramANvAdinA jagat
03110132 saMvatsarAvasAnena paryetyanimiSho vibhuH
03110141 saMvatsaraH parivatsara iDAvatsara eva cha
03110142 anuvatsaro vatsarashcha viduraivaM prabhAShyate
03110151 yaH sR^ijyashaktimurudhochChvasayansvashaktyA
03110152 puMso.abhramAya divi dhAvati bhUtabhedaH
03110153 kAlAkhyayA guNamayaM kratubhirvitanvaMs
03110154 tasmai baliM harata vatsarapa~nchakAya
03110160 vidura uvAcha
03110161 pitR^idevamanuShyANAmAyuH paramidaM smR^itam
03110162 pareShAM gatimAchakShva ye syuH kalpAdbahirvidaH
03110171 bhagavAnveda kAlasya gatiM bhagavato nanu
03110172 vishvaM vichakShate dhIrA yogarAddhena chakShuShA
03110180 maitreya uvAcha
03110181 kR^itaM tretA dvAparaM cha kalishcheti chaturyugam
03110182 divyairdvAdashabhirvarShaiH sAvadhAnaM nirUpitam
03110191 chatvAri trINi dve chaikaM kR^itAdiShu yathAkramam
03110192 sa~NkhyAtAni sahasrANi dviguNAni shatAni cha
03110201 sandhyAsandhyAMshayorantaryaH kAlaH shatasa~NkhyayoH
03110202 tamevAhuryugaM tajj~nA yatra dharmo vidhIyate
03110211 dharmashchatuShpAnmanujAnkR^ite samanuvartate
03110212 sa evAnyeShvadharmeNa vyeti pAdena vardhatA
03110221 trilokyA yugasAhasraM bahirAbrahmaNo dinam
03110222 tAvatyeva nishA tAta yannimIlati vishvasR^ik
03110231 nishAvasAna Arabdho lokakalpo.anuvartate
03110232 yAvaddinaM bhagavato manUnbhu~njaMshchaturdasha
03110241 svaM svaM kAlaM manurbhu~Nkte sAdhikAM hyekasaptatim
03110242 manvantareShu manavastadvaMshyA R^iShayaH surAH
03110243 bhavanti chaiva yugapatsureshAshchAnu ye cha tAn
03110251 eSha dainandinaH sargo brAhmastrailokyavartanaH
03110252 tirya~NnR^ipitR^idevAnAM sambhavo yatra karmabhiH
03110261 manvantareShu bhagavAnbibhratsattvaM svamUrtibhiH
03110262 manvAdibhiridaM vishvamavatyuditapauruShaH
03110271 tamomAtrAmupAdAya pratisaMruddhavikramaH
03110272 kAlenAnugatAsheSha Aste tUShNIM dinAtyaye
03110281 tamevAnvapi dhIyante lokA bhUrAdayastrayaH
03110282 nishAyAmanuvR^ittAyAM nirmuktashashibhAskaram
03110291 trilokyAM dahyamAnAyAM shaktyA sa~NkarShaNAgninA
03110292 yAntyUShmaNA maharlokAjjanaM bhR^igvAdayo.arditAH
03110301 tAvattribhuvanaM sadyaH kalpAntaidhitasindhavaH
03110302 plAvayantyutkaTATopa chaNDavAteritormayaH
03110311 antaH sa tasminsalila Aste.anantAsano hariH
03110312 yoganidrAnimIlAkShaH stUyamAno janAlayaiH
03110321 evaMvidhairahorAtraiH kAlagatyopalakShitaiH
03110322 apakShitamivAsyApi paramAyurvayaHshatam
03110331 yadardhamAyuShastasya parArdhamabhidhIyate
03110332 pUrvaH parArdho.apakrAnto hyaparo.adya pravartate
03110341 pUrvasyAdau parArdhasya brAhmo nAma mahAnabhUt
03110342 kalpo yatrAbhavadbrahmA shabdabrahmeti yaM viduH
03110351 tasyaiva chAnte kalpo.abhUdyaM pAdmamabhichakShate
03110352 yaddharernAbhisarasa AsIllokasaroruham
03110361 ayaM tu kathitaH kalpo dvitIyasyApi bhArata
03110362 vArAha iti vikhyAto yatrAsIchChUkaro hariH
03110371 kAlo.ayaM dviparArdhAkhyo nimeSha upacharyate
03110372 avyAkR^itasyAnantasya hyanAderjagadAtmanaH
03110381 kAlo.ayaM paramANvAdirdviparArdhAnta IshvaraH
03110382 naiveshituM prabhurbhUmna Ishvaro dhAmamAninAm
03110391 vikAraiH sahito yuktairvisheShAdibhirAvR^itaH
03110392 ANDakosho bahirayaM pa~nchAshatkoTivistR^itaH
03110401 dashottarAdhikairyatra praviShTaH paramANuvat
03110402 lakShyate.antargatAshchAnye koTisho hyaNDarAshayaH
03110411 tadAhurakSharaM brahma sarvakAraNakAraNam
03110412 viShNordhAma paraM sAkShAtpuruShasya mahAtmanaH
03120010 maitreya uvAcha
03120011 iti te varNitaH kShattaH kAlAkhyaH paramAtmanaH
03120012 mahimA vedagarbho.atha yathAsrAkShInnibodha me
03120021 sasarjAgre.andhatAmisramatha tAmisramAdikR^it
03120022 mahAmohaM cha mohaM cha tamashchAj~nAnavR^ittayaH
03120031 dR^iShTvA pApIyasIM sR^iShTiM nAtmAnaM bahvamanyata
03120032 bhagavaddhyAnapUtena manasAnyAM tato.asR^ijat
03120041 sanakaM cha sanandaM cha sanAtanamathAtmabhUH
03120042 sanatkumAraM cha munInniShkriyAnUrdhvaretasaH
03120051 tAnbabhAShe svabhUH putrAnprajAH sR^ijata putrakAH
03120052 tannaichChanmokShadharmANo vAsudevaparAyaNAH
03120061 so.avadhyAtaH sutairevaM pratyAkhyAtAnushAsanaiH
03120062 krodhaM durviShahaM jAtaM niyantumupachakrame
03120071 dhiyA nigR^ihyamANo.api bhruvormadhyAtprajApateH
03120072 sadyo.ajAyata tanmanyuH kumAro nIlalohitaH
03120081 sa vai ruroda devAnAM pUrvajo bhagavAnbhavaH
03120082 nAmAni kuru me dhAtaH sthAnAni cha jagadguro
03120091 iti tasya vachaH pAdmo bhagavAnparipAlayan
03120092 abhyadhAdbhadrayA vAchA mA rodIstatkaromi te
03120101 yadarodIH surashreShTha sodvega iva bAlakaH
03120102 tatastvAmabhidhAsyanti nAmnA rudra iti prajAH
03120111 hR^idindriyANyasurvyoma vAyuragnirjalaM mahI
03120112 sUryashchandrastapashchaiva sthAnAnyagre kR^itAni te
03120121 manyurmanurmahinaso mahA~nChiva R^itadhvajaH
03120122 ugraretA bhavaH kAlo vAmadevo dhR^itavrataH
03120131 dhIrdhR^itirasalomA cha niyutsarpirilAmbikA
03120132 irAvatI svadhA dIkShA rudrANyo rudra te striyaH
03120141 gR^ihANaitAni nAmAni sthAnAni cha sayoShaNaH
03120142 ebhiH sR^ija prajA bahvIH prajAnAmasi yatpatiH
03120151 ityAdiShTaH svaguruNA bhagavAnnIlalohitaH
03120152 sattvAkR^itisvabhAvena sasarjAtmasamAH prajAH
03120161 rudrANAM rudrasR^iShTAnAM samantAdgrasatAM jagat
03120162 nishAmyAsa~Nkhyasho yUthAnprajApatirasha~Nkata
03120171 alaM prajAbhiH sR^iShTAbhirIdR^ishIbhiH surottama
03120172 mayA saha dahantIbhirdishashchakShurbhirulbaNaiH
03120181 tapa AtiShTha bhadraM te sarvabhUtasukhAvaham
03120182 tapasaiva yathA pUrvaM sraShTA vishvamidaM bhavAn
03120191 tapasaiva paraM jyotirbhagavantamadhokShajam
03120192 sarvabhUtaguhAvAsama~njasA vindate pumAn
03120200 maitreya uvAcha
03120201 evamAtmabhuvAdiShTaH parikramya girAM patim
03120202 bADhamityamumAmantrya vivesha tapase vanam
03120211 athAbhidhyAyataH sargaM dasha putrAH prajaj~nire
03120212 bhagavachChaktiyuktasya lokasantAnahetavaH
03120221 marIchiratrya~Ngirasau pulastyaH pulahaH kratuH
03120222 bhR^igurvasiShTho dakShashcha dashamastatra nAradaH
03120231 utsa~NgAnnArado jaj~ne dakSho.a~NguShThAtsvayambhuvaH
03120232 prANAdvasiShThaH sa~njAto bhR^igustvachi karAtkratuH
03120241 pulaho nAbhito jaj~ne pulastyaH karNayorR^iShiH
03120242 a~NgirA mukhato.akShNo.atrirmarIchirmanaso.abhavat
03120251 dharmaH stanAddakShiNato yatra nArAyaNaH svayam
03120252 adharmaH pR^iShThato yasmAnmR^ityurlokabhaya~NkaraH
03120261 hR^idi kAmo bhruvaH krodho lobhashchAdharadachChadAt
03120262 AsyAdvAksindhavo meDhrAnnirR^itiH pAyoraghAshrayaH
03120271 ChAyAyAH kardamo jaj~ne devahUtyAH patiH prabhuH
03120272 manaso dehatashchedaM jaj~ne vishvakR^ito jagat
03120281 vAchaM duhitaraM tanvIM svayambhUrharatIM manaH
03120282 akAmAM chakame kShattaH sakAma iti naH shrutam
03120291 tamadharme kR^itamatiM vilokya pitaraM sutAH
03120292 marIchimukhyA munayo vishrambhAtpratyabodhayan
03120301 naitatpUrvaiH kR^itaM tvadye na kariShyanti chApare
03120302 yastvaM duhitaraM gachCheranigR^ihyA~NgajaM prabhuH
03120311 tejIyasAmapi hyetanna sushlokyaM jagadguro
03120312 yadvR^ittamanutiShThanvai lokaH kShemAya kalpate
03120321 tasmai namo bhagavate ya idaM svena rochiShA
03120322 AtmasthaM vya~njayAmAsa sa dharmaM pAtumarhati
03120331 sa itthaM gR^iNataH putrAnpuro dR^iShTvA prajApatIn
03120332 prajApatipatistanvaM tatyAja vrIDitastadA
03120333 tAM disho jagR^ihurghorAM nIhAraM yadvidustamaH
03120341 kadAchiddhyAyataH sraShTurvedA AsaMshchaturmukhAt
03120342 kathaM srakShyAmyahaM lokAnsamavetAnyathA purA
03120351 chAturhotraM karmatantramupavedanayaiH saha
03120352 dharmasya pAdAshchatvArastathaivAshramavR^ittayaH
03120360 vidura uvAcha
03120361 sa vai vishvasR^ijAmIsho vedAdInmukhato.asR^ijat
03120362 yadyadyenAsR^ijaddevastanme brUhi tapodhana
03120370 maitreya uvAcha
03120371 R^igyajuHsAmAtharvAkhyAnvedAnpUrvAdibhirmukhaiH
03120372 shAstramijyAM stutistomaM prAyashchittaM vyadhAtkramAt
03120381 AyurvedaM dhanurvedaM gAndharvaM vedamAtmanaH
03120382 sthApatyaM chAsR^ijadvedaM kramAtpUrvAdibhirmukhaiH
03120391 itihAsapurANAni pa~nchamaM vedamIshvaraH
03120392 sarvebhya eva vaktrebhyaH sasR^ije sarvadarshanaH
03120401 ShoDashyukthau pUrvavaktrAtpurIShyagniShTutAvatha
03120402 AptoryAmAtirAtrau cha vAjapeyaM sagosavam
03120411 vidyA dAnaM tapaH satyaM dharmasyeti padAni cha
03120412 AshramAMshcha yathAsa~NkhyamasR^ijatsaha vR^ittibhiH
03120421 sAvitraM prAjApatyaM cha brAhmaM chAtha bR^ihattathA
03120422 vArtA sa~nchayashAlIna shilo~nCha iti vai gR^ihe
03120431 vaikhAnasA vAlakhilyau dumbarAH phenapA vane
03120432 nyAse kuTIchakaH pUrvaM bahvodo haMsaniShkriyau
03120441 AnvIkShikI trayI vArtA daNDanItistathaiva cha
03120442 evaM vyAhR^itayashchAsanpraNavo hyasya dahrataH
03120451 tasyoShNigAsIllomabhyo gAyatrI cha tvacho vibhoH
03120452 triShTummAMsAtsnuto.anuShTubjagatyasthnaH prajApateH
03120461 majjAyAH pa~NktirutpannA bR^ihatI prANato.abhavat
03120462 sparshastasyAbhavajjIvaH svaro deha udAhR^ita
03120471 UShmANamindriyANyAhurantaHsthA balamAtmanaH
03120472 svarAH sapta vihAreNa bhavanti sma prajApateH
03120481 shabdabrahmAtmanastasya vyaktAvyaktAtmanaH paraH
03120482 brahmAvabhAti vitato nAnAshaktyupabR^iMhitaH
03120491 tato.aparAmupAdAya sa sargAya mano dadhe
03120492 R^iShINAM bhUrivIryANAmapi sargamavistR^itam
03120501 j~nAtvA taddhR^idaye bhUyashchintayAmAsa kaurava
03120502 aho adbhutametanme vyApR^itasyApi nityadA
03120511 na hyedhante prajA nUnaM daivamatra vighAtakam
03120512 evaM yuktakR^itastasya daivaM chAvekShatastadA
03120521 kasya rUpamabhUddvedhA yatkAyamabhichakShate
03120522 tAbhyAM rUpavibhAgAbhyAM mithunaM samapadyata
03120531 yastu tatra pumAnso.abhUnmanuH svAyambhuvaH svarAT
03120532 strI yAsIchChatarUpAkhyA mahiShyasya mahAtmanaH
03120541 tadA mithunadharmeNa prajA hyedhAmbabhUvire
03120542 sa chApi shatarUpAyAM pa~nchApatyAnyajIjanat
03120551 priyavratottAnapAdau tisraH kanyAshcha bhArata
03120552 AkUtirdevahUtishcha prasUtiriti sattama
03120561 AkUtiM ruchaye prAdAtkardamAya tu madhyamAm
03120562 dakShAyAdAtprasUtiM cha yata ApUritaM jagat
03130010 shrIshuka uvAcha
03130011 nishamya vAchaM vadato muneH puNyatamAM nR^ipa
03130012 bhUyaH paprachCha kauravyo vAsudevakathAdR^itaH
03130020 vidura uvAcha
03130021 sa vai svAyambhuvaH samrATpriyaH putraH svayambhuvaH
03130022 pratilabhya priyAM patnIM kiM chakAra tato mune
03130031 charitaM tasya rAjarSherAdirAjasya sattama
03130032 brUhi me shraddadhAnAya viShvaksenAshrayo hyasau
03130041 shrutasya puMsAM suchirashramasya nanva~njasA sUribhirIDito.arthaH
03130042 tattadguNAnushravaNaM mukunda pAdAravindaM hR^idayeShu yeShAm
03130050 shrIshuka uvAcha
03130051 iti bruvANaM viduraM vinItaM sahasrashIrShNashcharaNopadhAnam
03130052 prahR^iShTaromA bhagavatkathAyAM praNIyamAno munirabhyachaShTa
03130060 maitreya uvAcha
03130061 yadA svabhAryayA sArdhaM jAtaH svAyambhuvo manuH
03130062 prA~njaliH praNatashchedaM vedagarbhamabhAShata
03130071 tvamekaH sarvabhUtAnAM janmakR^idvR^ittidaH pitA
03130072 tathApi naH prajAnAM te shushrUShA kena vA bhavet
03130081 tadvidhehi namastubhyaM karmasvIDyAtmashaktiShu
03130082 yatkR^itveha yasho viShvagamutra cha bhavedgatiH
03130090 brahmovAcha
03130091 prItastubhyamahaM tAta svasti stAdvAM kShitIshvara
03130092 yannirvyalIkena hR^idA shAdhi metyAtmanArpitam
03130101 etAvatyAtmajairvIra kAryA hyapachitirgurau
03130102 shaktyApramattairgR^ihyeta sAdaraM gatamatsaraiH
03130111 sa tvamasyAmapatyAni sadR^ishAnyAtmano guNaiH
03130112 utpAdya shAsa dharmeNa gAM yaj~naiH puruShaM yaja
03130121 paraM shushrUShaNaM mahyaM syAtprajArakShayA nR^ipa
03130122 bhagavAMste prajAbharturhR^iShIkesho.anutuShyati
03130131 yeShAM na tuShTo bhagavAnyaj~nali~Ngo janArdanaH
03130132 teShAM shramo hyapArthAya yadAtmA nAdR^itaH svayam
03130140 manuruvAcha
03130141 Adeshe.ahaM bhagavato varteyAmIvasUdana
03130142 sthAnaM tvihAnujAnIhi prajAnAM mama cha prabho
03130151 yadokaH sarvabhUtAnAM mahI magnA mahAmbhasi
03130152 asyA uddharaNe yatno deva devyA vidhIyatAm
03130160 maitreya uvAcha
03130161 parameShThI tvapAM madhye tathA sannAmavekShya gAm
03130162 kathamenAM samunneShya iti dadhyau dhiyA chiram
03130171 sR^ijato me kShitirvArbhiH plAvyamAnA rasAM gatA
03130172 athAtra kimanuShTheyamasmAbhiH sargayojitaiH
03130173 yasyAhaM hR^idayAdAsaM sa Isho vidadhAtu me
03130181 ityabhidhyAyato nAsA vivarAtsahasAnagha
03130182 varAhatoko niragAda~NguShThaparimANakaH
03130191 tasyAbhipashyataH khasthaH kShaNena kila bhArata
03130192 gajamAtraH pravavR^idhe tadadbhutamabhUnmahat
03130201 marIchipramukhairvipraiH kumArairmanunA saha
03130202 dR^iShTvA tatsaukaraM rUpaM tarkayAmAsa chitradhA
03130211 kimetatsUkaravyAjaM sattvaM divyamavasthitam
03130212 aho batAshcharyamidaM nAsAyA me viniHsR^itam
03130221 dR^iShTo.a~NguShThashiromAtraH kShaNAdgaNDashilAsamaH
03130222 api svidbhagavAneSha yaj~no me khedayanmanaH
03130231 iti mImAMsatastasya brahmaNaH saha sUnubhiH
03130232 bhagavAnyaj~napuruSho jagarjAgendrasannibhaH
03130241 brahmANaM harShayAmAsa haristAMshcha dvijottamAn
03130242 svagarjitena kakubhaH pratisvanayatA vibhuH
03130251 nishamya te ghargharitaM svakheda kShayiShNu mAyAmayasUkarasya
03130252 janastapaHsatyanivAsinaste tribhiH pavitrairmunayo.agR^iNansma
03130261 teShAM satAM vedavitAnamUrtirbrahmAvadhAryAtmaguNAnuvAdam
03130262 vinadya bhUyo vibudhodayAya gajendralIlo jalamAvivesha
03130271 utkShiptavAlaH khacharaH kaThoraH saTA vidhunvankhararomashatvak
03130272 khurAhatAbhraH sitadaMShTra IkShA jyotirbabhAse bhagavAnmahIdhraH
03130281 ghrANena pR^ithvyAH padavIM vijighrankroDApadeshaH svayamadhvarA~NgaH
03130282 karAladaMShTro.apyakarAladR^igbhyAmudvIkShya viprAngR^iNato.avishatkam
03130291 sa vajrakUTA~NganipAtavega vishIrNakukShiH stanayannudanvAn
03130292 utsR^iShTadIrghormibhujairivArtashchukrosha yaj~neshvara pAhi meti
03130301 khuraiH kShuraprairdarayaMstadApa utpArapAraM triparU rasAyAm
03130302 dadarsha gAM tatra suShupsuragre yAM jIvadhAnIM svayamabhyadhatta
03130311 pAtAlamUleshvarabhogasaMhatau vinyasya pAdau pR^ithivIM cha bibhrataH
03130312 yasyopamAno na babhUva so.achyuto mamAstu mA~NgalyavivR^iddhaye hariH
03130321 svadaMShTrayoddhR^itya mahIM nimagnAM sa utthitaH saMruruche rasAyAH
03130322 tatrApi daityaM gadayApatantaM sunAbhasandIpitatIvramanyuH
03130331 jaghAna rundhAnamasahyavikramaM sa lIlayebhaM mR^igarADivAmbhasi
03130332 tadraktapa~NkA~NkitagaNDatuNDo yathA gajendro jagatIM vibhindan
03130341 tamAlanIlaM sitadantakoTyA kShmAmutkShipantaM gajalIlayA~Nga
03130342 praj~nAya baddhA~njalayo.anuvAkairviri~nchimukhyA upatasthurIsham
03130350 R^iShaya UchuH
03130351 jitaM jitaM te.ajita yaj~nabhAvana trayIM tanuM svAM paridhunvate namaH
03130352 yadromagarteShu nililyuraddhayastasmai namaH kAraNasUkarAya te
03130361 rUpaM tavaitannanu duShkR^itAtmanAM durdarshanaM deva yadadhvarAtmakam
03130362 ChandAMsi yasya tvachi barhiromasvAjyaM dR^ishi tva~NghriShu chAturhotram
03130371 sraktuNDa AsItsruva Isha nAsayoriDodare chamasAH karNarandhre
03130372 prAshitramAsye grasane grahAstu te yachcharvaNaM te bhagavannagnihotram
03130381 dIkShAnujanmopasadaH shirodharaM tvaM prAyaNIyodayanIyadaMShTraH
03130382 jihvA pravargyastava shIrShakaM kratoH satyAvasathyaM chitayo.asavo hi te
03130391 somastu retaH savanAnyavasthitiH saMsthAvibhedAstava deva dhAtavaH
03130392 satrANi sarvANi sharIrasandhistvaM sarvayaj~nakraturiShTibandhanaH
03130401 namo namaste.akhilamantradevatA dravyAya sarvakratave kriyAtmane
03130402 vairAgyabhaktyAtmajayAnubhAvita j~nAnAya vidyAgurave namo namaH
03130411 daMShTrAgrakoTyA bhagavaMstvayA dhR^itA virAjate bhUdhara bhUH sabhUdharA
03130412 yathA vanAnniHsarato datA dhR^itA mata~Ngajendrasya sapatrapadminI
03130421 trayImayaM rUpamidaM cha saukaraM bhUmaNDalenAtha datA dhR^itena te
03130422 chakAsti shR^i~NgoDhaghanena bhUyasA kulAchalendrasya yathaiva vibhramaH
03130431 saMsthApayainAM jagatAM satasthuShAM lokAya patnImasi mAtaraM pitA
03130432 vidhema chAsyai namasA saha tvayA yasyAM svatejo.agnimivAraNAvadhAH
03130441 kaH shraddadhItAnyatamastava prabho rasAM gatAyA bhuva udvibarhaNam
03130442 na vismayo.asau tvayi vishvavismaye yo mAyayedaM sasR^ije.ativismayam
03130451 vidhunvatA vedamayaM nijaM vapurjanastapaHsatyanivAsino vayam
03130452 saTAshikhoddhUtashivAmbubindubhirvimR^ijyamAnA bhR^ishamIsha pAvitAH
03130461 sa vai bata bhraShTamatistavaiShate yaH karmaNAM pAramapArakarmaNaH
03130462 yadyogamAyAguNayogamohitaM vishvaM samastaM bhagavanvidhehi sham
03130470 maitreya uvAcha
03130471 ityupasthIyamAno.asau munibhirbrahmavAdibhiH
03130472 salile svakhurAkrAnta upAdhattAvitAvanim
03130481 sa itthaM bhagavAnurvIM viShvaksenaH prajApatiH
03130482 rasAyA lIlayonnItAmapsu nyasya yayau hariH
03130491 ya evametAM harimedhaso hareH kathAM subhadrAM kathanIyamAyinaH
03130492 shR^iNvIta bhaktyA shravayeta voshatIM janArdano.asyAshu hR^idi prasIdati
03130501 tasminprasanne sakalAshiShAM prabhau kiM durlabhaM tAbhiralaM lavAtmabhiH
03130502 ananyadR^iShTyA bhajatAM guhAshayaH svayaM vidhatte svagatiM paraH parAm
03130511 ko nAma loke puruShArthasAravitpurAkathAnAM bhagavatkathAsudhAm
03130512 ApIya karNA~njalibhirbhavApahAmaho virajyeta vinA naretaram
03140010 shrIshuka uvAcha
03140011 nishamya kauShAraviNopavarNitAM hareH kathAM kAraNasUkarAtmanaH
03140012 punaH sa paprachCha tamudyatA~njalirna chAtitR^ipto viduro dhR^itavrataH
03140020 vidura uvAcha
03140021 tenaiva tu munishreShTha hariNA yaj~namUrtinA
03140022 Adidaityo hiraNyAkSho hata ityanushushruma
03140031 tasya choddharataH kShauNIM svadaMShTrAgreNa lIlayA
03140032 daityarAjasya cha brahmankasmAddhetorabhUnmR^idhaH
03140041 shraddadhAnAya bhaktAya brUhi tajjanmavistaram
03140042 R^iShe na tR^ipyati manaH paraM kautUhalaM hi me
03140050 maitreya uvAcha
03140051 sAdhu vIra tvayA pR^iShTamavatArakathAM hareH
03140052 yattvaM pR^ichChasi martyAnAM mR^ityupAshavishAtanIm
03140061 yayottAnapadaH putro muninA gItayArbhakaH
03140062 mR^ityoH kR^itvaiva mUrdhnya~NghrimAruroha hareH padam
03140071 athAtrApItihAso.ayaM shruto me varNitaH purA
03140072 brahmaNA devadevena devAnAmanupR^ichChatAm
03140081 ditirdAkShAyaNI kShattarmArIchaM kashyapaM patim
03140082 apatyakAmA chakame sandhyAyAM hR^ichChayArditA
03140091 iShTvAgnijihvaM payasA puruShaM yajuShAM patim
03140092 nimlochatyarka AsInamagnyagAre samAhitam
03140100 ditiruvAcha
03140101 eSha mAM tvatkR^ite vidvankAma AttasharAsanaH
03140102 dunoti dInAM vikramya rambhAmiva mata~NgajaH
03140111 tadbhavAndahyamAnAyAM sapatnInAM samR^iddhibhiH
03140112 prajAvatInAM bhadraM te mayyAyu~NktAmanugraham
03140121 bhartaryAptorumAnAnAM lokAnAvishate yashaH
03140122 patirbhavadvidho yAsAM prajayA nanu jAyate
03140131 purA pitA no bhagavAndakSho duhitR^ivatsalaH
03140132 kaM vR^iNIta varaM vatsA ityapR^ichChata naH pR^ithak
03140141 sa viditvAtmajAnAM no bhAvaM santAnabhAvanaH
03140142 trayodashAdadAttAsAM yAste shIlamanuvratAH
03140151 atha me kuru kalyANaM kAmaM kamalalochana
03140152 ArtopasarpaNaM bhUmannamoghaM hi mahIyasi
03140161 iti tAM vIra mArIchaH kR^ipaNAM bahubhAShiNIm
03140162 pratyAhAnunayanvAchA pravR^iddhAna~NgakashmalAm
03140171 eSha te.ahaM vidhAsyAmi priyaM bhIru yadichChasi
03140172 tasyAH kAmaM na kaH kuryAtsiddhistraivargikI yataH
03140181 sarvAshramAnupAdAya svAshrameNa kalatravAn
03140182 vyasanArNavamatyeti jalayAnairyathArNavam
03140191 yAmAhurAtmano hyardhaM shreyaskAmasya mAnini
03140192 yasyAM svadhuramadhyasya pumAMshcharati vijvaraH
03140201 yAmAshrityendriyArAtIndurjayAnitarAshramaiH
03140202 vayaM jayema helAbhirdasyUndurgapatiryathA
03140211 na vayaM prabhavastAM tvAmanukartuM gR^iheshvari
03140212 apyAyuShA vA kArtsnyena ye chAnye guNagR^idhnavaH
03140221 athApi kAmametaM te prajAtyai karavANyalam
03140222 yathA mAM nAtirochanti muhUrtaM pratipAlaya
03140231 eShA ghoratamA velA ghorANAM ghoradarshanA
03140232 charanti yasyAM bhUtAni bhUteshAnucharANi ha
03140241 etasyAM sAdhvi sandhyAyAM bhagavAnbhUtabhAvanaH
03140242 parIto bhUtaparShadbhirvR^iSheNATati bhUtarAT
03140251 shmashAnachakrAniladhUlidhUmra vikIrNavidyotajaTAkalApaH
03140252 bhasmAvaguNThAmalarukmadeho devastribhiH pashyati devaraste
03140261 na yasya loke svajanaH paro vA nAtyAdR^ito nota kashchidvigarhyaH
03140262 vayaM vratairyachcharaNApaviddhAmAshAsmahe.ajAM bata bhuktabhogAm
03140271 yasyAnavadyAcharitaM manIShiNo gR^iNantyavidyApaTalaM bibhitsavaH
03140272 nirastasAmyAtishayo.api yatsvayaM pishAchacharyAmacharadgatiH satAm
03140281 hasanti yasyAcharitaM hi durbhagAH svAtmanratasyAviduShaH samIhitam
03140282 yairvastramAlyAbharaNAnulepanaiH shvabhojanaM svAtmatayopalAlitam
03140291 brahmAdayo yatkR^itasetupAlA yatkAraNaM vishvamidaM cha mAyA
03140292 Aj~nAkarI yasya pishAchacharyA aho vibhUmnashcharitaM viDambanam
03140300 maitreya uvAcha
03140301 saivaM saMvidite bhartrA manmathonmathitendriyA
03140302 jagrAha vAso brahmarShervR^iShalIva gatatrapA
03140311 sa viditvAtha bhAryAyAstaM nirbandhaM vikarmaNi
03140312 natvA diShTAya rahasi tayAthopavivesha hi
03140321 athopaspR^ishya salilaM prANAnAyamya vAgyataH
03140322 dhyAya~njajApa virajaM brahma jyotiH sanAtanam
03140331 ditistu vrIDitA tena karmAvadyena bhArata
03140332 upasa~Ngamya viprarShimadhomukhyabhyabhAShata
03140340 ditiruvAcha
03140341 na me garbhamimaM brahmanbhUtAnAmR^iShabho.avadhIt
03140342 rudraH patirhi bhUtAnAM yasyAkaravamaMhasam
03140351 namo rudrAya mahate devAyogrAya mIDhuShe
03140352 shivAya nyastadaNDAya dhR^itadaNDAya manyave
03140361 sa naH prasIdatAM bhAmo bhagavAnurvanugrahaH
03140362 vyAdhasyApyanukampyAnAM strINAM devaH satIpatiH
03140370 maitreya uvAcha
03140371 svasargasyAshiShaM lokyAmAshAsAnAM pravepatIm
03140372 nivR^ittasandhyAniyamo bhAryAmAha prajApatiH
03140380 kashyapa uvAcha
03140381 aprAyatyAdAtmanaste doShAnmauhUrtikAduta
03140382 mannideshAtichAreNa devAnAM chAtihelanAt
03140391 bhaviShyatastavAbhadrAvabhadre jATharAdhamau
03140392 lokAnsapAlAMstrIMshchaNDi muhurAkrandayiShyataH
03140401 prANinAM hanyamAnAnAM dInAnAmakR^itAgasAm
03140402 strINAM nigR^ihyamANAnAM kopiteShu mahAtmasu
03140411 tadA vishveshvaraH kruddho bhagavAllokabhAvanaH
03140412 haniShyatyavatIryAsau yathAdrInshataparvadhR^ik
03140420 ditiruvAcha
03140421 vadhaM bhagavatA sAkShAtsunAbhodArabAhunA
03140422 AshAse putrayormahyaM mA kruddhAdbrAhmaNAdprabho
03140431 na brahmadaNDadagdhasya na bhUtabhayadasya cha
03140432 nArakAshchAnugR^ihNanti yAM yAM yonimasau gataH
03140440 kashyapa uvAcha
03140441 kR^itashokAnutApena sadyaH pratyavamarshanAt
03140442 bhagavatyurumAnAchcha bhave mayyapi chAdarAt
03140451 putrasyaiva cha putrANAM bhavitaikaH satAM mataH
03140452 gAsyanti yadyashaH shuddhaM bhagavadyashasA samam
03140461 yogairhemeva durvarNaM bhAvayiShyanti sAdhavaH
03140462 nirvairAdibhirAtmAnaM yachChIlamanuvartitum
03140471 yatprasAdAdidaM vishvaM prasIdati yadAtmakam
03140472 sa svadR^igbhagavAnyasya toShyate.ananyayA dR^ishA
03140481 sa vai mahAbhAgavato mahAtmA mahAnubhAvo mahatAM mahiShThaH
03140482 pravR^iddhabhaktyA hyanubhAvitAshaye niveshya vaikuNThamimaM vihAsyati
03140491 alampaTaH shIladharo guNAkaro hR^iShTaH pararddhyA vyathito duHkhiteShu
03140491 abhUtashatrurjagataH shokahartA naidAghikaM tApamivoDurAjaH
03140501 antarbahishchAmalamabjanetraM svapUruShechChAnugR^ihItarUpam
03140502 pautrastava shrIlalanAlalAmaM draShTA sphuratkuNDalamaNDitAnanam
03140510 maitreya uvAcha
03140511 shrutvA bhAgavataM pautramamodata ditirbhR^isham
03140512 putrayoshcha vadhaM kR^iShNAdviditvAsInmahAmanAH
03150010 maitreya uvAcha
03150011 prAjApatyaM tu tattejaH paratejohanaM ditiH
03150012 dadhAra varShANi shataM sha~NkamAnA surArdanAt
03150021 loke tenAhatAloke lokapAlA hataujasaH
03150022 nyavedayanvishvasR^ije dhvAntavyatikaraM dishAm
03150030 devA UchuH
03150031 tama etadvibho vettha saMvignA yadvayaM bhR^isham
03150032 na hyavyaktaM bhagavataH kAlenAspR^iShTavartmanaH
03150041 devadeva jagaddhAtarlokanAthashikhAmaNe
03150042 pareShAmapareShAM tvaM bhUtAnAmasi bhAvavit
03150051 namo vij~nAnavIryAya mAyayedamupeyuShe
03150052 gR^ihItaguNabhedAya namaste.avyaktayonaye
03150061 ye tvAnanyena bhAvena bhAvayantyAtmabhAvanam
03150062 Atmani protabhuvanaM paraM sadasadAtmakam
03150071 teShAM supakvayogAnAM jitashvAsendriyAtmanAm
03150072 labdhayuShmatprasAdAnAM na kutashchitparAbhavaH
03150081 yasya vAchA prajAH sarvA gAvastantyeva yantritAH
03150082 haranti balimAyattAstasmai mukhyAya te namaH
03150091 sa tvaM vidhatsva shaM bhUmaMstamasA luptakarmaNAm
03150092 adabhradayayA dR^iShTyA ApannAnarhasIkShitum
03150101 eSha deva ditergarbha ojaH kAshyapamarpitam
03150102 dishastimirayansarvA vardhate.agnirivaidhasi
03150110 maitreya uvAcha
03150111 sa prahasya mahAbAho bhagavAnshabdagocharaH
03150112 pratyAchaShTAtmabhUrdevAnprINanruchirayA girA
03150120 brahmovAcha
03150121 mAnasA me sutA yuShmat pUrvajAH sanakAdayaH
03150122 cherurvihAyasA lokAllokeShu vigataspR^ihAH
03150131 ta ekadA bhagavato vaikuNThasyAmalAtmanaH
03150132 yayurvaikuNThanilayaM sarvalokanamaskR^itam
03150141 vasanti yatra puruShAH sarve vaikuNThamUrtayaH
03150142 ye.animittanimittena dharmeNArAdhayanharim
03150151 yatra chAdyaH pumAnAste bhagavAnshabdagocharaH
03150152 sattvaM viShTabhya virajaM svAnAM no mR^iDayanvR^iShaH
03150161 yatra naiHshreyasaM nAma vanaM kAmadughairdrumaiH
03150162 sarvartushrIbhirvibhrAjatkaivalyamiva mUrtimat
03150171 vaimAnikAH salalanAshcharitAni shashvad
03150172 gAyanti yatra shamalakShapaNAni bhartuH
03150173 antarjale.anuvikasanmadhumAdhavInAM
03150174 gandhena khaNDitadhiyo.apyanilaM kShipantaH
03150181 pArAvatAnyabhR^itasArasachakravAka
03150182 dAtyUhahaMsashukatittiribarhiNAM yaH
03150183 kolAhalo viramate.achiramAtramuchchair
03150184 bhR^i~NgAdhipe harikathAmiva gAyamAne
03150191 mandArakundakurabotpalachampakArNa
03150192 punnAganAgabakulAmbujapArijAtAH
03150193 gandhe.archite tulasikAbharaNena tasyA
03150194 yasmiMstapaH sumanaso bahu mAnayanti
03150201 yatsa~NkulaM haripadAnatimAtradR^iShTair
03150202 vaidUryamArakatahemamayairvimAnaiH
03150203 yeShAM bR^ihatkaTitaTAH smitashobhimukhyaH
03150204 kR^iShNAtmanAM na raja AdadhurutsmayAdyaiH
03150211 shrI rUpiNI kvaNayatI charaNAravindaM
03150212 lIlAmbujena harisadmani muktadoShA
03150213 saMlakShyate sphaTikakuDya upetahemni
03150214 sammArjatIva yadanugrahaNe.anyayatnaH
03150221 vApIShu vidrumataTAsvamalAmR^itApsu
03150222 preShyAnvitA nijavane tulasIbhirIsham
03150223 abhyarchatI svalakamunnasamIkShya vaktram
03150224 uchCheShitaM bhagavatetyamatA~Nga yachChrIH
03150231 yanna vrajantyaghabhido rachanAnuvAdAch
03150232 ChR^iNvanti ye.anyaviShayAH kukathA matighnIH
03150233 yAstu shrutA hatabhagairnR^ibhirAttasArAs
03150234 tAMstAnkShipantyasharaNeShu tamaHsu hanta
03150241 ye.abhyarthitAmapi cha no nR^igatiM prapannA
03150242 j~nAnaM cha tattvaviShayaM sahadharmaM yatra
03150243 nArAdhanaM bhagavato vitarantyamuShya
03150244 sammohitA vitatayA bata mAyayA te
03150251 yachcha vrajantyanimiShAmR^iShabhAnuvR^ittyA
03150252 dUre yamA hyupari naH spR^ihaNIyashIlAH
03150253 bharturmithaH suyashasaH kathanAnurAga
03150254 vaiklavyabAShpakalayA pulakIkR^itA~NgAH
03150261 tadvishvagurvadhikR^itaM bhuvanaikavandyaM
03150262 divyaM vichitravibudhAgryavimAnashochiH
03150263 ApuH parAM mudamapUrvamupetya yoga
03150264 mAyAbalena munayastadatho vikuNTham
03150271 tasminnatItya munayaH ShaDasajjamAnAH
03150272 kakShAH samAnavayasAvatha saptamAyAm
03150273 devAvachakShata gR^ihItagadau parArdhya
03150274 keyUrakuNDalakirITaviTa~NkaveShau
03150281 mattadvirephavanamAlikayA nivItau
03150282 vinyastayAsitachatuShTayabAhumadhye
03150283 vaktraM bhruvA kuTilayA sphuTanirgamAbhyAM
03150284 raktekShaNena cha manAgrabhasaM dadhAnau
03150291 dvAryetayornivivishurmiShatorapR^iShTvA
03150292 pUrvA yathA puraTavajrakapATikA yAH
03150293 sarvatra te.aviShamayA munayaH svadR^iShTyA
03150294 ye sa~ncharantyavihatA vigatAbhisha~NkAH
03150301 tAnvIkShya vAtarashanAMshchaturaH kumArAn
03150302 vR^iddhAndashArdhavayaso viditAtmatattvAn
03150303 vetreNa chAskhalayatAmatadarhaNAMstau
03150304 tejo vihasya bhagavatpratikUlashIlau
03150311 tAbhyAM miShatsvanimiSheShu niShidhyamAnAH
03150312 svarhattamA hyapi hareH pratihArapAbhyAm
03150313 UchuH suhR^ittamadidR^ikShitabha~Nga IShat
03150314 kAmAnujena sahasA ta upaplutAkShAH
03150320 munaya UchuH
03150321 ko vAmihaitya bhagavatparicharyayochchais
03150322 taddharmiNAM nivasatAM viShamaH svabhAvaH
03150323 tasminprashAntapuruShe gatavigrahe vAM
03150324 ko vAtmavatkuhakayoH parisha~NkanIyaH
03150331 na hyantaraM bhagavatIha samastakukShAv
03150332 AtmAnamAtmani nabho nabhasIva dhIrAH
03150333 pashyanti yatra yuvayoH surali~NginoH kiM
03150334 vyutpAditaM hyudarabhedi bhayaM yato.asya
03150341 tadvAmamuShya paramasya vikuNThabhartuH
03150342 kartuM prakR^iShTamiha dhImahi mandadhIbhyAm
03150343 lokAnito vrajatamantarabhAvadR^iShTyA
03150344 pApIyasastraya ime ripavo.asya yatra
03150351 teShAmitIritamubhAvavadhArya ghoraM
03150352 taM brahmadaNDamanivAraNamastrapUgaiH
03150353 sadyo hareranucharAvuru bibhyatastat
03150354 pAdagrahAvapatatAmatikAtareNa
03150361 bhUyAdaghoni bhagavadbhirakAri daNDo
03150362 yo nau hareta surahelanamapyasheSham
03150363 mA vo.anutApakalayA bhagavatsmR^itighno
03150364 moho bhavediha tu nau vrajatoradho.adhaH
03150371 evaM tadaiva bhagavAnaravindanAbhaH
03150372 svAnAM vibudhya sadatikramamAryahR^idyaH
03150373 tasminyayau paramahaMsamahAmunInAm
03150374 anveShaNIyacharaNau chalayansahashrIH
03150381 taM tvAgataM pratihR^itaupayikaM svapumbhis
03150382 te.achakShatAkShaviShayaM svasamAdhibhAgyam
03150383 haMsashriyorvyajanayoH shivavAyulolach
03150384 ChubhrAtapatrashashikesarashIkarAmbum
03150391 kR^itsnaprasAdasumukhaM spR^ihaNIyadhAma
03150392 snehAvalokakalayA hR^idi saMspR^ishantam
03150393 shyAme pR^ithAvurasi shobhitayA shriyA svash
03150394 chUDAmaNiM subhagayantamivAtmadhiShNyam
03150401 pItAMshuke pR^ithunitambini visphurantyA
03150402 kA~nchyAlibhirvirutayA vanamAlayA cha
03150403 valguprakoShThavalayaM vinatAsutAMse
03150404 vinyastahastamitareNa dhunAnamabjam
03150411 vidyutkShipanmakarakuNDalamaNDanArha
03150412 gaNDasthalonnasamukhaM maNimatkirITam
03150413 dordaNDaShaNDavivare haratA parArdhya
03150414 hAreNa kandharagatena cha kaustubhena
03150421 atropasR^iShTamiti chotsmitamindirAyAH
03150422 svAnAM dhiyA virachitaM bahusauShThavADhyam
03150423 mahyaM bhavasya bhavatAM cha bhajantama~NgaM
03150424 nemurnirIkShya na vitR^iptadR^isho mudA kaiH
03150431 tasyAravindanayanasya padAravinda
03150432 ki~njalkamishratulasImakarandavAyuH
03150433 antargataH svavivareNa chakAra teShAM
03150434 sa~NkShobhamakSharajuShAmapi chittatanvoH
03150441 te vA amuShya vadanAsitapadmakosham
03150442 udvIkShya sundaratarAdharakundahAsam
03150443 labdhAshiShaH punaravekShya tadIyama~Nghri
03150444 dvandvaM nakhAruNamaNishrayaNaM nidadhyuH
03150451 puMsAM gatiM mR^igayatAmiha yogamArgair
03150452 dhyAnAspadaM bahumataM nayanAbhirAmam
03150453 pauMsnaM vapurdarshayAnamananyasiddhair
03150454 autpattikaiH samagR^iNanyutamaShTabhogaiH
03150460 kumArA UchuH
03150461 yo.antarhito hR^idi gato.api durAtmanAM tvaM
03150462 so.adyaiva no nayanamUlamananta rAddhaH
03150463 yarhyeva karNavivareNa guhAM gato naH
03150464 pitrAnuvarNitarahA bhavadudbhavena
03150471 taM tvAM vidAma bhagavanparamAtmatattvaM
03150472 sattvena samprati ratiM rachayantameShAm
03150473 yatte.anutApaviditairdR^iDhabhaktiyogair
03150474 udgranthayo hR^idi vidurmunayo virAgAH
03150481 nAtyantikaM vigaNayantyapi te prasAdaM
03150482 kimvanyadarpitabhayaM bhruva unnayaiste
03150483 ye.a~Nga tvada~NghrisharaNA bhavataH kathAyAH
03150484 kIrtanyatIrthayashasaH kushalA rasaj~nAH
03150491 kAmaM bhavaH svavR^ijinairnirayeShu naH stAch
03150492 cheto.alivadyadi nu te padayo rameta
03150493 vAchashcha nastulasivadyadi te.a~NghrishobhAH
03150494 pUryeta te guNagaNairyadi karNarandhraH
03150501 prAdushchakartha yadidaM puruhUta rUpaM
03150502 tenesha nirvR^itimavApuralaM dR^isho naH
03150503 tasmA idaM bhagavate nama idvidhema
03150504 yo.anAtmanAM durudayo bhagavAnpratItaH
03160010 brahmovAcha
03160011 iti tadgR^iNatAM teShAM munInAM yogadharmiNAm
03160012 pratinandya jagAdedaM vikuNThanilayo vibhuH
03160020 shrIbhagavAnuvAcha
03160021 etau tau pArShadau mahyaM jayo vijaya eva cha
03160022 kadarthIkR^itya mAM yadvo bahvakrAtAmatikramam
03160031 yastvetayordhR^ito daNDo bhavadbhirmAmanuvrataiH
03160032 sa evAnumato.asmAbhirmunayo devahelanAt
03160041 tadvaH prasAdayAmyadya brahma daivaM paraM hi me
03160042 taddhItyAtmakR^itaM manye yatsvapumbhirasatkR^itAH
03160051 yannAmAni cha gR^ihNAti loko bhR^itye kR^itAgasi
03160052 so.asAdhuvAdastatkIrtiM hanti tvachamivAmayaH
03160061 yasyAmR^itAmalayashaHshravaNAvagAhaH
03160062 sadyaH punAti jagadAshvapachAdvikuNThaH
03160063 so.ahaM bhavadbhya upalabdhasutIrthakIrtish
03160064 ChindyAM svabAhumapi vaH pratikUlavR^ittim
03160071 yatsevayA charaNapadmapavitrareNuM
03160072 sadyaH kShatAkhilamalaM pratilabdhashIlam
03160073 na shrIrviraktamapi mAM vijahAti yasyAH
03160074 prekShAlavArtha itare niyamAnvahanti
03160081 nAhaM tathAdmi yajamAnahavirvitAne
03160082 shchyotadghR^itaplutamadanhutabhu~Nmukhena
03160083 yadbrAhmaNasya mukhatashcharato.anughAsaM
03160084 tuShTasya mayyavahitairnijakarmapAkaiH
03160091 yeShAM bibharmyahamakhaNDavikuNThayoga
03160092 mAyAvibhUtiramalA~NghrirajaH kirITaiH
03160093 viprAMstu ko na viShaheta yadarhaNAmbhaH
03160094 sadyaH punAti sahachandralalAmalokAn
03160101 ye me tanUrdvijavarAnduhatIrmadIyA
03160102 bhUtAnyalabdhasharaNAni cha bhedabuddhyA
03160103 drakShyantyaghakShatadR^isho hyahimanyavastAn
03160104 gR^idhrA ruShA mama kuShantyadhidaNDanetuH
03160111 ye brAhmaNAnmayi dhiyA kShipato.archayantas
03160112 tuShyaddhR^idaH smitasudhokShitapadmavaktrAH
03160113 vANyAnurAgakalayAtmajavadgR^iNantaH
03160114 sambodhayantyahamivAhamupAhR^itastaiH
03160121 tanme svabharturavasAyamalakShamANau
03160122 yuShmadvyatikramagatiM pratipadya sadyaH
03160123 bhUyo mamAntikamitAM tadanugraho me
03160124 yatkalpatAmachirato bhR^itayorvivAsaH
03160130 brahmovAcha
03160131 atha tasyoshatIM devImR^iShikulyAM sarasvatIm
03160132 nAsvAdya manyudaShTAnAM teShAmAtmApyatR^ipyata
03160141 satIM vyAdAya shR^iNvanto laghvIM gurvarthagahvarAm
03160142 vigAhyAgAdhagambhIrAM na vidustachchikIrShitam
03160151 te yogamAyayArabdha pArameShThyamahodayam
03160152 prochuH prA~njalayo viprAH prahR^iShTAH kShubhitatvachaH
03160160 R^iShaya UchuH
03160161 na vayaM bhagavanvidmastava deva chikIrShitam
03160162 kR^ito me.anugrahashcheti yadadhyakShaH prabhAShase
03160171 brahmaNyasya paraM daivaM brAhmaNAH kila te prabho
03160172 viprANAM devadevAnAM bhagavAnAtmadaivatam
03160181 tvattaH sanAtano dharmo rakShyate tanubhistava
03160182 dharmasya paramo guhyo nirvikAro bhavAnmataH
03160191 taranti hya~njasA mR^ityuM nivR^ittA yadanugrahAt
03160192 yoginaH sa bhavAnkiM svidanugR^ihyeta yatparaiH
03160201 yaM vai vibhUtirupayAtyanuvelamanyair
03160202 arthArthibhiH svashirasA dhR^itapAdareNuH
03160203 dhanyArpitA~NghritulasInavadAmadhAmno
03160204 lokaM madhuvratapateriva kAmayAnA
03160211 yastAM viviktacharitairanuvartamAnAM
03160212 nAtyAdriyatparamabhAgavataprasa~NgaH
03160213 sa tvaM dvijAnupathapuNyarajaHpunItaH
03160214 shrIvatsalakShma kimagA bhagabhAjanastvam
03160221 dharmasya te bhagavatastriyuga tribhiH svaiH
03160222 padbhishcharAcharamidaM dvijadevatArtham
03160223 nUnaM bhR^itaM tadabhighAti rajastamashcha
03160224 sattvena no varadayA tanuvA nirasya
03160231 na tvaM dvijottamakulaM yadi hAtmagopaM
03160232 goptA vR^iShaH svarhaNena sasUnR^itena
03160233 tarhyeva na~NkShyati shivastava deva panthA
03160234 loko.agrahIShyadR^iShabhasya hi tatpramANam
03160241 tatte.anabhIShTamiva sattvanidhervidhitsoH
03160242 kShemaM janAya nijashaktibhiruddhR^itAreH
03160243 naitAvatA tryadhipaterbata vishvabhartus
03160244 tejaH kShataM tvavanatasya sa te vinodaH
03160251 yaM vAnayordamamadhIsha bhavAnvidhatte
03160252 vR^ittiM nu vA tadanumanmahi nirvyalIkam
03160253 asmAsu vA ya uchito dhriyatAM sa daNDo
03160254 ye.anAgasau vayamayu~NkShmahi kilbiSheNa
03160260 shrIbhagavAnuvAcha
03160261 etau suretaragatiM pratipadya sadyaH
03160262 saMrambhasambhR^itasamAdhyanubaddhayogau
03160263 bhUyaH sakAshamupayAsyata Ashu yo vaH
03160264 shApo mayaiva nimitastadaveta viprAH
03160270 brahmovAcha
03160271 atha te munayo dR^iShTvA nayanAnandabhAjanam
03160272 vaikuNThaM tadadhiShThAnaM vikuNThaM cha svayaMprabham
03160281 bhagavantaM parikramya praNipatyAnumAnya cha
03160282 pratijagmuH pramuditAH shaMsanto vaiShNavIM shriyam
03160291 bhagavAnanugAvAha yAtaM mA bhaiShTamastu sham
03160292 brahmatejaH samartho.api hantuM nechChe mataM tu me
03160301 etatpuraiva nirdiShTaM ramayA kruddhayA yadA
03160302 purApavAritA dvAri vishantI mayyupArate
03160311 mayi saMrambhayogena nistIrya brahmahelanam
03160312 pratyeShyataM nikAshaM me kAlenAlpIyasA punaH
03160321 dvAHsthAvAdishya bhagavAnvimAnashreNibhUShaNam
03160322 sarvAtishayayA lakShmyA juShTaM svaM dhiShNyamAvishat
03160331 tau tu gIrvANaR^iShabhau dustarAddharilokataH
03160332 hatashriyau brahmashApAdabhUtAM vigatasmayau
03160341 tadA vikuNThadhiShaNAttayornipatamAnayoH
03160342 hAhAkAro mahAnAsIdvimAnAgryeShu putrakAH
03160351 tAveva hyadhunA prAptau pArShadapravarau hareH
03160352 diterjaTharanirviShTaM kAshyapaM teja ulbaNam
03160361 tayorasurayoradya tejasA yamayorhi vaH
03160362 AkShiptaM teja etarhi bhagavAMstadvidhitsati
03160371 vishvasya yaH sthitilayodbhavaheturAdyo
03160372 yogeshvarairapi duratyayayogamAyaH
03160373 kShemaM vidhAsyati sa no bhagavAMstryadhIshas
03160374 tatrAsmadIyavimR^ishena kiyAnihArthaH
03170010 maitreya uvAcha
03170011 nishamyAtmabhuvA gItaM kAraNaM sha~NkayojjhitAH
03170012 tataH sarve nyavartanta tridivAya divaukasaH
03170021 ditistu bharturAdeshAdapatyaparisha~NkinI
03170022 pUrNe varShashate sAdhvI putrau prasuShuve yamau
03170031 utpAtA bahavastatra nipeturjAyamAnayoH
03170032 divi bhuvyantarikShe cha lokasyorubhayAvahAH
03170041 sahAchalA bhuvashchelurdishaH sarvAH prajajvaluH
03170042 solkAshchAshanayaH petuH ketavashchArtihetavaH
03170051 vavau vAyuH suduHsparshaH phUtkArAnIrayanmuhuH
03170052 unmUlayannagapatInvAtyAnIko rajodhvajaH
03170061 uddhasattaDidambhoda ghaTayA naShTabhAgaNe
03170062 vyomni praviShTatamasA na sma vyAdR^ishyate padam
03170071 chukrosha vimanA vArdhirudUrmiH kShubhitodaraH
03170072 sodapAnAshcha saritashchukShubhuH shuShkapa~NkajAH
03170081 muhuH paridhayo.abhUvansarAhvoH shashisUryayoH
03170082 nirghAtA rathanirhrAdA vivarebhyaH prajaj~nire
03170091 antargrAmeShu mukhato vamantyo vahnimulbaNam
03170092 sR^igAlolUkaTa~NkAraiH praNedurashivaM shivAH
03170101 sa~NgItavadrodanavadunnamayya shirodharAm
03170102 vyamu~nchanvividhA vAcho grAmasiMhAstatastataH
03170111 kharAshcha karkashaiH kShattaH khurairghnanto dharAtalam
03170112 khArkArarabhasA mattAH paryadhAvanvarUthashaH
03170121 rudanto rAsabhatrastA nIDAdudapatankhagAH
03170122 ghoShe.araNye cha pashavaH shakR^inmUtramakurvata
03170131 gAvo.atrasannasR^igdohAstoyadAH pUyavarShiNaH
03170132 vyarudandevali~NgAni drumAH peturvinAnilam
03170141 grahAnpuNyatamAnanye bhagaNAMshchApi dIpitAH
03170142 aticherurvakragatyA yuyudhushcha parasparam
03170151 dR^iShTvAnyAMshcha mahotpAtAnatattattvavidaH prajAH
03170152 brahmaputrAnR^ite bhItA menire vishvasamplavam
03170161 tAvAdidaityau sahasA vyajyamAnAtmapauruShau
03170162 vavR^idhAte.ashmasAreNa kAyenAdripatI iva
03170171 divispR^ishau hemakirITakoTibhirniruddhakAShThau sphurada~NgadAbhujau
03170172 gAM kampayantau charaNaiH pade pade kaTyA sukA~nchyArkamatItya tasthatuH
03170181 prajApatirnAma tayorakArShIdyaH prAksvadehAdyamayorajAyata
03170182 taM vai hiraNyakashipuM viduH prajA yaM taM hiraNyAkShamasUta sAgrataH
03170191 chakre hiraNyakashipurdorbhyAM brahmavareNa cha
03170192 vashe sapAlAnlokAMstrInakutomR^ityuruddhataH
03170201 hiraNyAkSho.anujastasya priyaH prItikR^idanvaham
03170202 gadApANirdivaM yAto yuyutsurmR^igayanraNam
03170211 taM vIkShya duHsahajavaM raNatkA~nchananUpuram
03170212 vaijayantyA srajA juShTamaMsanyastamahAgadam
03170221 manovIryavarotsiktamasR^iNyamakutobhayam
03170222 bhItA nililyire devAstArkShyatrastA ivAhayaH
03170231 sa vai tirohitAndR^iShTvA mahasA svena daityarAT
03170232 sendrAndevagaNAnkShIbAnapashyanvyanadadbhR^isham
03170241 tato nivR^ittaH krIDiShyangambhIraM bhImanisvanam
03170242 vijagAhe mahAsattvo vArdhiM matta iva dvipaH
03170251 tasminpraviShTe varuNasya sainikA yAdogaNAH sannadhiyaH sasAdhvasAH
03170252 ahanyamAnA api tasya varchasA pradharShitA dUrataraM pradudruvuH
03170261 sa varShapUgAnudadhau mahAbalashcharanmahormI~nChvasaneritAnmuhuH
03170262 maurvyAbhijaghne gadayA vibhAvarImAsedivAMstAta purIM prachetasaH
03170271 tatropalabhyAsuralokapAlakaM yAdogaNAnAmR^iShabhaM prachetasam
03170272 smayanpralabdhuM praNipatya nIchavajjagAda me dehyadhirAja saMyugam
03170281 tvaM lokapAlo.adhipatirbR^ihachChravA vIryApaho durmadavIramAninAm
03170282 vijitya loke.akhiladaityadAnavAnyadrAjasUyena purAyajatprabho
03170291 sa evamutsiktamadena vidviShA dR^iDhaM pralabdho bhagavAnapAM patiH
03170292 roShaM samutthaM shamayansvayA dhiyA vyavochada~NgopashamaM gatA vayam
03170301 pashyAmi nAnyaM puruShAtpurAtanAdyaH saMyuge tvAM raNamArgakovidam
03170302 ArAdhayiShyatyasurarShabhehi taM manasvino yaM gR^iNate bhavAdR^ishAH
03170311 taM vIramArAdabhipadya vismayaH shayiShyase vIrashaye shvabhirvR^itaH
03170312 yastvadvidhAnAmasatAM prashAntaye rUpANi dhatte sadanugrahechChayA
03180010 maitreya uvAcha
03180011 tadevamAkarNya jaleshabhAShitaM mahAmanAstadvigaNayya durmadaH
03180012 harerviditvA gatima~Nga nAradAdrasAtalaM nirvivishe tvarAnvitaH
03180021 dadarsha tatrAbhijitaM dharAdharaM pronnIyamAnAvanimagradaMShTrayA
03180022 muShNantamakShNA svarucho.aruNashriyA jahAsa chAho vanagocharo mR^igaH
03180031 Ahainamehyaj~na mahIM vimu~ncha no rasaukasAM vishvasR^ijeyamarpitA
03180032 na svasti yAsyasyanayA mamekShataH surAdhamAsAditasUkarAkR^ite
03180041 tvaM naH sapatnairabhavAya kiM bhR^ito yo mAyayA hantyasurAnparokShajit
03180042 tvAM yogamAyAbalamalpapauruShaM saMsthApya mUDha pramR^ije suhR^ichChuchaH
03180051 tvayi saMsthite gadayA shIrNashIrShaNyasmadbhujachyutayA ye cha tubhyam
03180052 baliM harantyR^iShayo ye cha devAH svayaM sarve na bhaviShyantyamUlAH
03180061 sa tudyamAno.ariduruktatomarairdaMShTrAgragAM gAmupalakShya bhItAm
03180062 todaM mR^iShanniragAdambumadhyAdgrAhAhataH sakareNuryathebhaH
03180071 taM niHsarantaM salilAdanudruto hiraNyakesho dviradaM yathA jhaShaH
03180072 karAladaMShTro.ashaninisvano.abravIdgatahriyAM kiM tvasatAM vigarhitam
03180081 sa gAmudastAtsalilasya gochare vinyasya tasyAmadadhAtsvasattvam
03180082 abhiShTuto vishvasR^ijA prasUnairApUryamANo vibudhaiH pashyato.areH
03180091 parAnuShaktaM tapanIyopakalpaM mahAgadaM kA~nchanachitradaMsham
03180092 marmANyabhIkShNaM pratudantaM duruktaiH prachaNDamanyuH prahasaMstaM babhAShe
03180100 shrIbhagavAnuvAcha
03180101 satyaM vayaM bho vanagocharA mR^igA yuShmadvidhAnmR^igaye grAmasiMhAn
03180102 na mR^ityupAshaiH pratimuktasya vIrA vikatthanaM tava gR^ihNantyabhadra
03180111 ete vayaM nyAsaharA rasaukasAM gatahriyo gadayA drAvitAste
03180112 tiShThAmahe.athApi katha~nchidAjau stheyaM kva yAmo balinotpAdya vairam
03180121 tvaM padrathAnAM kila yUthapAdhipo ghaTasva no.asvastaya AshvanUhaH
03180122 saMsthApya chAsmAnpramR^ijAshru svakAnAM yaH svAM pratij~nAM nAtipipartyasabhyaH
03180130 maitreya uvAcha
03180131 so.adhikShipto bhagavatA pralabdhashcha ruShA bhR^isham
03180132 AjahArolbaNaM krodhaM krIDyamAno.ahirADiva
03180141 sR^ijannamarShitaH shvAsAnmanyuprachalitendriyaH
03180142 AsAdya tarasA daityo gadayA nyahanaddharim
03180151 bhagavAMstu gadAvegaM visR^iShTaM ripuNorasi
03180152 ava~nchayattirashchIno yogArUDha ivAntakam
03180161 punargadAM svAmAdAya bhrAmayantamabhIkShNashaH
03180162 abhyadhAvaddhariH kruddhaH saMrambhAddaShTadachChadam
03180171 tatashcha gadayArAtiM dakShiNasyAM bhruvi prabhuH
03180172 Ajaghne sa tu tAM saumya gadayA kovido.ahanat
03180181 evaM gadAbhyAM gurvIbhyAM haryakSho harireva cha
03180182 jigIShayA susaMrabdhAvanyonyamabhijaghnatuH
03180191 tayoH spR^idhostigmagadAhatA~NgayoH kShatAsravaghrANavivR^iddhamanyvoH
03180192 vichitramArgAMshcharatorjigIShayA vyabhAdilAyAmiva shuShmiNormR^idhaH
03180201 daityasya yaj~nAvayavasya mAyA gR^ihItavArAhatanormahAtmanaH
03180202 kauravya mahyAM dviShatorvimardanaM didR^ikShurAgAdR^iShibhirvR^itaH svarAT
03180211 AsannashauNDIramapetasAdhvasaM kR^itapratIkAramahAryavikramam
03180212 vilakShya daityaM bhagavAnsahasraNIrjagAda nArAyaNamAdisUkaram
03180220 brahmovAcha
03180221 eSha te deva devAnAma~NghrimUlamupeyuShAm
03180222 viprANAM saurabheyINAM bhUtAnAmapyanAgasAm
03180231 AgaskR^idbhayakR^idduShkR^idasmadrAddhavaro.asuraH
03180232 anveShannapratiratho lokAnaTati kaNTakaH
03180241 mainaM mAyAvinaM dR^iptaM nira~Nkushamasattamam
03180242 AkrIDa bAlavaddeva yathAshIviShamutthitam
03180251 na yAvadeSha vardheta svAM velAM prApya dAruNaH
03180252 svAM deva mAyAmAsthAya tAvajjahyaghamachyuta
03180261 eShA ghoratamA sandhyA lokachChambaTkarI prabho
03180262 upasarpati sarvAtmansurANAM jayamAvaha
03180271 adhunaiSho.abhijinnAma yogo mauhUrtiko hyagAt
03180272 shivAya nastvaM suhR^idAmAshu nistara dustaram
03180281 diShTyA tvAM vihitaM mR^ityumayamAsAditaH svayam
03180282 vikramyainaM mR^idhe hatvA lokAnAdhehi sharmaNi
03190010 maitreya uvAcha
03190011 avadhArya viri~nchasya nirvyalIkAmR^itaM vachaH
03190012 prahasya premagarbheNa tadapA~Ngena so.agrahIt
03190021 tataH sapatnaM mukhatashcharantamakutobhayam
03190022 jaghAnotpatya gadayA hanAvasuramakShajaH
03190031 sA hatA tena gadayA vihatA bhagavatkarAt
03190032 vighUrNitApatadreje tadadbhutamivAbhavat
03190041 sa tadA labdhatIrtho.api na babAdhe nirAyudham
03190042 mAnayansa mR^idhe dharmaM viShvaksenaM prakopayan
03190051 gadAyAmapaviddhAyAM hAhAkAre vinirgate
03190052 mAnayAmAsa taddharmaM sunAbhaM chAsmaradvibhuH
03190061 taM vyagrachakraM ditiputrAdhamena svapArShadamukhyena viShajjamAnam
03190062 chitrA vAcho.atadvidAM khecharANAM tatra smAsansvasti te.amuM jahIti
03190071 sa taM nishAmyAttarathA~Ngamagrato vyavasthitaM padmapalAshalochanam
03190072 vilokya chAmarShapariplutendriyo ruShA svadantachChadamAdashachChvasan
03190081 karAladaMShTrashchakShurbhyAM sa~nchakShANo dahanniva
03190082 abhiplutya svagadayA hato.asItyAhanaddharim
03190091 padA savyena tAM sAdho bhagavAnyaj~nasUkaraH
03190092 lIlayA miShataH shatroH prAharadvAtaraMhasam
03190101 Aha chAyudhamAdhatsva ghaTasva tvaM jigIShasi
03190102 ityuktaH sa tadA bhUyastADayanvyanadadbhR^isham
03190111 tAM sa ApatatIM vIkShya bhagavAnsamavasthitaH
03190112 jagrAha lIlayA prAptAM garutmAniva pannagIm
03190121 svapauruShe pratihate hatamAno mahAsuraH
03190122 naichChadgadAM dIyamAnAM hariNA vigataprabhaH
03190131 jagrAha trishikhaM shUlaM jvalajjvalanalolupam
03190132 yaj~nAya dhR^itarUpAya viprAyAbhicharanyathA
03190141 tadojasA daityamahAbhaTArpitaM chakAsadantaHkha udIrNadIdhiti
03190142 chakreNa chichCheda nishAtaneminA hariryathA tArkShyapatatramujjhitam
03190151 vR^ikNe svashUle bahudhAriNA hareH pratyetya vistIrNamuro vibhUtimat
03190152 pravR^iddharoShaH sa kaThoramuShTinA nadanprahR^ityAntaradhIyatAsuraH
03190161 tenetthamAhataH kShattarbhagavAnAdisUkaraH
03190162 nAkampata manAkkvApi srajA hata iva dvipaH
03190171 athorudhAsR^ijanmAyAM yogamAyeshvare harau
03190172 yAM vilokya prajAstrastA menire.asyopasaMyamam
03190181 pravavurvAyavashchaNDAstamaH pAMsavamairayan
03190182 digbhyo nipeturgrAvANaH kShepaNaiH prahitA iva
03190191 dyaurnaShTabhagaNAbhraughaiH savidyutstanayitnubhiH
03190192 varShadbhiH pUyakeshAsR^ig viNmUtrAsthIni chAsakR^it
03190201 girayaH pratyadR^ishyanta nAnAyudhamucho.anagha
03190202 digvAsaso yAtudhAnyaH shUlinyo muktamUrdhajAH
03190211 bahubhiryakSharakShobhiH pattyashvarathaku~njaraiH
03190212 AtatAyibhirutsR^iShTA hiMsrA vAcho.ativaishasAH
03190221 prAduShkR^itAnAM mAyAnAmAsurINAM vinAshayat
03190222 sudarshanAstraM bhagavAnprAyu~Nkta dayitaM tripAt
03190231 tadA diteH samabhavatsahasA hR^idi vepathuH
03190232 smarantyA bharturAdeshaM stanAchchAsR^ikprasusruve
03190241 vinaShTAsu svamAyAsu bhUyashchAvrajya keshavam
03190242 ruShopagUhamAno.amuM dadR^ishe.avasthitaM bahiH
03190251 taM muShTibhirvinighnantaM vajrasArairadhokShajaH
03190252 kareNa karNamUle.ahanyathA tvAShTraM marutpatiH
03190261 sa Ahato vishvajitA hyavaj~nayA paribhramadgAtra udastalochanaH
03190262 vishIrNabAhva~Nghrishiroruho.apatadyathA nagendro lulito nabhasvatA
03190271 kShitau shayAnaM tamakuNThavarchasaM karAladaMShTraM paridaShTadachChadam
03190272 ajAdayo vIkShya shashaMsurAgatA aho imaM ko nu labheta saMsthitim
03190281 yaM yogino yogasamAdhinA raho dhyAyanti li~NgAdasato mumukShayA
03190282 tasyaiSha daityaR^iShabhaH padAhato mukhaM prapashyaMstanumutsasarja ha
03190291 etau tau pArShadAvasya shApAdyAtAvasadgatim
03190292 punaH katipayaiH sthAnaM prapatsyete ha janmabhiH
03190300 devA UchuH
03190301 namo namaste.akhilayaj~natantave sthitau gR^ihItAmalasattvamUrtaye
03190302 diShTyA hato.ayaM jagatAmaruntudastvatpAdabhaktyA vayamIsha nirvR^itAH
03190310 maitreya uvAcha
03190311 evaM hiraNyAkShamasahyavikramaM sa sAdayitvA harirAdisUkaraH
03190312 jagAma lokaM svamakhaNDitotsavaM samIDitaH puShkaraviShTarAdibhiH
03190321 mayA yathAnUktamavAdi te hareH kR^itAvatArasya sumitra cheShTitam
03190322 yathA hiraNyAkSha udAravikramo mahAmR^idhe krIDanavannirAkR^itaH
03190330 sUta uvAcha
03190331 iti kauShAravAkhyAtAmAshrutya bhagavatkathAm
03190332 kShattAnandaM paraM lebhe mahAbhAgavato dvija
03190341 anyeShAM puNyashlokAnAmuddAmayashasAM satAm
03190342 upashrutya bhavenmodaH shrIvatsA~Nkasya kiM punaH
03190351 yo gajendraM jhaShagrastaM dhyAyantaM charaNAmbujam
03190352 kroshantInAM kareNUnAM kR^ichChrato.amochayaddrutam
03190361 taM sukhArAdhyamR^ijubhirananyasharaNairnR^ibhiH
03190362 kR^itaj~naH ko na seveta durArAdhyamasAdhubhiH
03190371 yo vai hiraNyAkShavadhaM mahAdbhutaM vikrIDitaM kAraNasUkarAtmanaH
03190372 shR^iNoti gAyatyanumodate.a~njasA vimuchyate brahmavadhAdapi dvijAH
03190381 etanmahApuNyamalaM pavitraM dhanyaM yashasyaM padamAyurAshiShAm
03190382 prANendriyANAM yudhi shauryavardhanaM nArAyaNo.ante gatira~Nga shR^iNvatAm
03200010 shaunaka uvAcha
03200011 mahIM pratiShThAmadhyasya saute svAyambhuvo manuH
03200012 kAnyanvatiShThaddvArANi mArgAyAvarajanmanAm
03200021 kShattA mahAbhAgavataH kR^iShNasyaikAntikaH suhR^it
03200022 yastatyAjAgrajaM kR^iShNe sApatyamaghavAniti
03200031 dvaipAyanAdanavaro mahitve tasya dehajaH
03200032 sarvAtmanA shritaH kR^iShNaM tatparAMshchApyanuvrataH
03200041 kimanvapR^ichChanmaitreyaM virajAstIrthasevayA
03200042 upagamya kushAvarta AsInaM tattvavittamam
03200051 tayoH saMvadatoH sUta pravR^ittA hyamalAH kathAH
03200052 Apo gA~NgA ivAghaghnIrhareH pAdAmbujAshrayAH
03200061 tA naH kIrtaya bhadraM te kIrtanyodArakarmaNaH
03200062 rasaj~naH ko nu tR^ipyeta harilIlAmR^itaM piban
03200071 evamugrashravAH pR^iShTa R^iShibhirnaimiShAyanaiH
03200072 bhagavatyarpitAdhyAtmastAnAha shrUyatAmiti
03200080 sUta uvAcha
03200081 harerdhR^itakroDatanoH svamAyayA nishamya goruddharaNaM rasAtalAt
03200082 lIlAM hiraNyAkShamavaj~nayA hataM sa~njAtaharSho munimAha bhArataH
03200090 vidura uvAcha
03200091 prajApatipatiH sR^iShTvA prajAsarge prajApatIn
03200092 kimArabhata me brahmanprabrUhyavyaktamArgavit
03200101 ye marIchyAdayo viprA yastu svAyambhuvo manuH
03200102 te vai brahmaNa AdeshAtkathametadabhAvayan
03200111 sadvitIyAH kimasR^ijansvatantrA uta karmasu
03200112 Aho svitsaMhatAH sarva idaM sma samakalpayan
03200120 maitreya uvAcha
03200121 daivena durvitarkyeNa pareNAnimiSheNa cha
03200122 jAtakShobhAdbhagavato mahAnAsIdguNatrayAt
03200131 rajaHpradhAnAnmahatastrili~Ngo daivachoditAt
03200132 jAtaH sasarja bhUtAdirviyadAdIni pa~nchashaH
03200141 tAni chaikaikashaH sraShTumasamarthAni bhautikam
03200142 saMhatya daivayogena haimamaNDamavAsR^ijan
03200151 so.ashayiShTAbdhisalile ANDakosho nirAtmakaH
03200152 sAgraM vai varShasAhasramanvavAtsIttamIshvaraH
03200161 tasya nAbherabhUtpadmaM sahasrArkorudIdhiti
03200162 sarvajIvanikAyauko yatra svayamabhUtsvarAT
03200171 so.anuviShTo bhagavatA yaH shete salilAshaye
03200172 lokasaMsthAM yathA pUrvaM nirmame saMsthayA svayA
03200181 sasarja chChAyayAvidyAM pa~nchaparvANamagrataH
03200182 tAmisramandhatAmisraM tamo moho mahAtamaH
03200191 visasarjAtmanaH kAyaM nAbhinandaMstamomayam
03200192 jagR^ihuryakSharakShAMsi rAtriM kShuttR^iTsamudbhavAm
03200201 kShuttR^iDbhyAmupasR^iShTAste taM jagdhumabhidudruvuH
03200202 mA rakShatainaM jakShadhvamityUchuH kShuttR^iDarditAH
03200211 devastAnAha saMvigno mA mAM jakShata rakShata
03200212 aho me yakSharakShAMsi prajA yUyaM babhUvitha
03200221 devatAH prabhayA yA yA dIvyanpramukhato.asR^ijat
03200222 te ahArShurdevayanto visR^iShTAM tAM prabhAmahaH
03200231 devo.adevA~njaghanataH sR^ijati smAtilolupAn
03200232 ta enaM lolupatayA maithunAyAbhipedire
03200241 tato hasansa bhagavAnasurairnirapatrapaiH
03200242 anvIyamAnastarasA kruddho bhItaH parApatat
03200251 sa upavrajya varadaM prapannArtiharaM harim
03200252 anugrahAya bhaktAnAmanurUpAtmadarshanam
03200261 pAhi mAM paramAtmaMste preShaNenAsR^ijaM prajAH
03200262 tA imA yabhituM pApA upAkrAmanti mAM prabho
03200271 tvamekaH kila lokAnAM kliShTAnAM kleshanAshanaH
03200272 tvamekaH kleshadasteShAmanAsannapadAM tava
03200281 so.avadhAryAsya kArpaNyaM viviktAdhyAtmadarshanaH
03200282 vimu~nchAtmatanuM ghorAmityukto vimumocha ha
03200291 tAM kvaNachcharaNAmbhojAM madavihvalalochanAm
03200292 kA~nchIkalApavilasad dukUlachChannarodhasam
03200301 anyonyashleShayottu~Nga nirantarapayodharAm
03200302 sunAsAM sudvijAM snigdha hAsalIlAvalokanAm
03200311 gUhantIM vrIDayAtmAnaM nIlAlakavarUthinIm
03200312 upalabhyAsurA dharma sarve sammumuhuH striyam
03200321 aho rUpamaho dhairyamaho asyA navaM vayaH
03200322 madhye kAmayamAnAnAmakAmeva visarpati
03200331 vitarkayanto bahudhA tAM sandhyAM pramadAkR^itim
03200332 abhisambhAvya vishrambhAtparyapR^ichChankumedhasaH
03200341 kAsi kasyAsi rambhoru ko vArthaste.atra bhAmini
03200342 rUpadraviNapaNyena durbhagAnno vibAdhase
03200351 yA vA kAchittvamabale diShTyA sandarshanaM tava
03200352 utsunoShIkShamANAnAM kandukakrIDayA manaH
03200361 naikatra te jayati shAlini pAdapadmaM
03200362 ghnantyA muhuH karatalena patatpata~Ngam
03200363 madhyaM viShIdati bR^ihatstanabhArabhItaM
03200364 shAnteva dR^iShTiramalA sushikhAsamUhaH
03200371 iti sAyantanIM sandhyAmasurAH pramadAyatIm
03200372 pralobhayantIM jagR^ihurmatvA mUDhadhiyaH striyam
03200381 prahasya bhAvagambhIraM jighrantyAtmAnamAtmanA
03200382 kAntyA sasarja bhagavAngandharvApsarasAM gaNAn
03200391 visasarja tanuM tAM vai jyotsnAM kAntimatIM priyAm
03200392 ta eva chAdaduH prItyA vishvAvasupurogamAH
03200401 sR^iShTvA bhUtapishAchAMshcha bhagavAnAtmatandriNA
03200402 digvAsaso muktakeshAnvIkShya chAmIlayaddR^ishau
03200411 jagR^ihustadvisR^iShTAM tAM jR^imbhaNAkhyAM tanuM prabhoH
03200412 nidrAmindriyavikledo yayA bhUteShu dR^ishyate
03200413 yenochChiShTAndharShayanti tamunmAdaM prachakShate
03200421 UrjasvantaM manyamAna AtmAnaM bhagavAnajaH
03200422 sAdhyAngaNAnpitR^igaNAnparokSheNAsR^ijatprabhuH
03200431 ta AtmasargaM taM kAyaM pitaraH pratipedire
03200432 sAdhyebhyashcha pitR^ibhyashcha kavayo yadvitanvate
03200441 siddhAnvidyAdharAMshchaiva tirodhAnena so.asR^ijat
03200442 tebhyo.adadAttamAtmAnamantardhAnAkhyamadbhutam
03200451 sa kinnarAnkimpuruShAnpratyAtmyenAsR^ijatprabhuH
03200452 mAnayannAtmanAtmAnamAtmAbhAsaM vilokayan
03200461 te tu tajjagR^ihU rUpaM tyaktaM yatparameShThinA
03200462 mithunIbhUya gAyantastamevoShasi karmabhiH
03200471 dehena vai bhogavatA shayAno bahuchintayA
03200472 sarge.anupachite krodhAdutsasarja ha tadvapuH
03200481 ye.ahIyantAmutaH keshA ahayaste.a~Nga jaj~nire
03200482 sarpAH prasarpataH krUrA nAgA bhogorukandharAH
03200491 sa AtmAnaM manyamAnaH kR^itakR^ityamivAtmabhUH
03200492 tadA manUnsasarjAnte manasA lokabhAvanAn
03200501 tebhyaH so.asR^ijatsvIyaM puraM puruShamAtmavAn
03200502 tAndR^iShTvA ye purA sR^iShTAH prashashaMsuH prajApatim
03200511 aho etajjagatsraShTaH sukR^itaM bata te kR^itam
03200512 pratiShThitAH kriyA yasminsAkamannamadAma he
03200521 tapasA vidyayA yukto yogena susamAdhinA
03200522 R^iShInR^iShirhR^iShIkeshaH sasarjAbhimatAH prajAH
03200531 tebhyashchaikaikashaH svasya dehasyAMshamadAdajaH
03200532 yattatsamAdhiyogarddhi tapovidyAviraktimat
03210010 vidura uvAcha
03210011 svAyambhuvasya cha manoraMshaH paramasammataH
03210012 kathyatAM bhagavanyatra maithunenaidhire prajAH
03210021 priyavratottAnapAdau sutau svAyambhuvasya vai
03210022 yathAdharmaM jugupatuH saptadvIpavatIM mahIm
03210031 tasya vai duhitA brahmandevahUtIti vishrutA
03210032 patnI prajApateruktA kardamasya tvayAnagha
03210041 tasyAM sa vai mahAyogI yuktAyAM yogalakShaNaiH
03210042 sasarja katidhA vIryaM tanme shushrUShave vada
03210051 ruchiryo bhagavAnbrahmandakSho vA brahmaNaH sutaH
03210052 yathA sasarja bhUtAni labdhvA bhAryAM cha mAnavIm
03210060 maitreya uvAcha
03210061 prajAH sR^ijeti bhagavAnkardamo brahmaNoditaH
03210062 sarasvatyAM tapastepe sahasrANAM samA dasha
03210071 tataH samAdhiyuktena kriyAyogena kardamaH
03210072 samprapede hariM bhaktyA prapannavaradAshuSham
03210081 tAvatprasanno bhagavAnpuShkarAkShaH kR^ite yuge
03210082 darshayAmAsa taM kShattaH shAbdaM brahma dadhadvapuH
03210091 sa taM virajamarkAbhaM sitapadmotpalasrajam
03210092 snigdhanIlAlakavrAta vaktrAbjaM virajo.ambaram
03210101 kirITinaM kuNDalinaM sha~NkhachakragadAdharam
03210102 shvetotpalakrIDanakaM manaHsparshasmitekShaNam
03210111 vinyastacharaNAmbhojamaMsadeshe garutmataH
03210112 dR^iShTvA khe.avasthitaM vakShaH shriyaM kaustubhakandharam
03210121 jAtaharSho.apatanmUrdhnA kShitau labdhamanorathaH
03210122 gIrbhistvabhyagR^iNAtprIti svabhAvAtmA kR^itA~njaliH
03210130 R^iShiruvAcha
03210131 juShTaM batAdyAkhilasattvarAsheH sAMsiddhyamakShNostava darshanAnnaH
03210132 yaddarshanaM janmabhirIDya sadbhirAshAsate yogino rUDhayogAH
03210141 ye mAyayA te hatamedhasastvat pAdAravindaM bhavasindhupotam
03210142 upAsate kAmalavAya teShAM rAsIsha kAmAnniraye.api ye syuH
03210151 tathA sa chAhaM parivoDhukAmaH samAnashIlAM gR^ihamedhadhenum
03210152 upeyivAnmUlamasheShamUlaM durAshayaH kAmadughA~Nghripasya
03210161 prajApateste vachasAdhIsha tantyA lokaH kilAyaM kAmahato.anubaddhaH
03210162 ahaM cha lokAnugato vahAmi baliM cha shuklAnimiShAya tubhyam
03210171 lokAMshcha lokAnugatAnpashUMshcha hitvA shritAste charaNAtapatram
03210172 parasparaM tvadguNavAdasIdhu pIyUShaniryApitadehadharmAH
03210181 na te.ajarAkShabhramirAyureShAM trayodashAraM trishataM ShaShTiparva
03210182 ShaNnemyanantachChadi yattriNAbhi karAlasroto jagadAchChidya dhAvat
03210191 ekaH svayaM sa~njagataH sisR^ikShayA dvitIyayAtmannadhiyogamAyayA
03210192 sR^ijasyadaH pAsi punargrasiShyase yathorNanAbhirbhagavansvashaktibhiH
03210201 naitadbatAdhIsha padaM tavepsitaM yanmAyayA nastanuShe bhUtasUkShmam
03210202 anugrahAyAstvapi yarhi mAyayA lasattulasyA bhagavAnvilakShitaH
03210211 taM tvAnubhUtyoparatakriyArthaM svamAyayA vartitalokatantram
03210212 namAmyabhIkShNaM namanIyapAda sarojamalpIyasi kAmavarSham
03210220 R^iShiruvAcha
03210221 ityavyalIkaM praNuto.abjanAbhastamAbabhAShe vachasAmR^itena
03210222 suparNapakShopari rochamAnaH premasmitodvIkShaNavibhramadbhrUH
03210230 shrIbhagavAnuvAcha
03210231 viditvA tava chaityaM me puraiva samayoji tat
03210232 yadarthamAtmaniyamaistvayaivAhaM samarchitaH
03210241 na vai jAtu mR^iShaiva syAtprajAdhyakSha madarhaNam
03210242 bhavadvidheShvatitarAM mayi sa~NgR^ibhitAtmanAm
03210251 prajApatisutaH samrANmanurvikhyAtama~NgalaH
03210252 brahmAvartaM yo.adhivasanshAsti saptArNavAM mahIm
03210261 sa cheha vipra rAjarShirmahiShyA shatarUpayA
03210262 AyAsyati didR^ikShustvAM parashvo dharmakovidaH
03210271 AtmajAmasitApA~NgIM vayaHshIlaguNAnvitAm
03210272 mR^igayantIM patiM dAsyatyanurUpAya te prabho
03210281 samAhitaM te hR^idayaM yatremAnparivatsarAn
03210282 sA tvAM brahmannR^ipavadhUH kAmamAshu bhajiShyati
03210291 yA ta AtmabhR^itaM vIryaM navadhA prasaviShyati
03210292 vIrye tvadIye R^iShaya AdhAsyantya~njasAtmanaH
03210301 tvaM cha samyaganuShThAya nideshaM ma ushattamaH
03210302 mayi tIrthIkR^itAsheSha kriyArtho mAM prapatsyase
03210311 kR^itvA dayAM cha jIveShu dattvA chAbhayamAtmavAn
03210312 mayyAtmAnaM saha jagaddrakShyasyAtmani chApi mAm
03210321 sahAhaM svAMshakalayA tvadvIryeNa mahAmune
03210322 tava kShetre devahUtyAM praNeShye tattvasaMhitAm
03210330 maitreya uvAcha
03210331 evaM tamanubhAShyAtha bhagavAnpratyagakShajaH
03210332 jagAma bindusarasaH sarasvatyA parishritAt
03210341 nirIkShatastasya yayAvasheSha siddheshvarAbhiShTutasiddhamArgaH
03210342 AkarNayanpatrarathendrapakShairuchchAritaM stomamudIrNasAma
03210351 atha samprasthite shukle kardamo bhagavAnR^iShiH
03210352 Aste sma bindusarasi taM kAlaM pratipAlayan
03210361 manuH syandanamAsthAya shAtakaumbhaparichChadam
03210362 Aropya svAM duhitaraM sabhAryaH paryaTanmahIm
03210371 tasminsudhanvannahani bhagavAnyatsamAdishat
03210372 upAyAdAshramapadaM muneH shAntavratasya tat
03210381 yasminbhagavato netrAnnyapatannashrubindavaH
03210382 kR^ipayA samparItasya prapanne.arpitayA bhR^isham
03210391 tadvai bindusaro nAma sarasvatyA pariplutam
03210392 puNyaM shivAmR^itajalaM maharShigaNasevitam
03210401 puNyadrumalatAjAlaiH kUjatpuNyamR^igadvijaiH
03210402 sarvartuphalapuShpADhyaM vanarAjishriyAnvitam
03210411 mattadvijagaNairghuShTaM mattabhramaravibhramam
03210412 mattabarhinaTATopamAhvayanmattakokilam
03210421 kadambachampakAshoka kara~njabakulAsanaiH
03210422 kundamandArakuTajaishchUtapotairala~NkR^itam
03210431 kAraNDavaiH plavairhaMsaiH kurarairjalakukkuTaiH
03210432 sArasaishchakravAkaishcha chakorairvalgu kUjitam
03210441 tathaiva hariNaiH kroDaiH shvAvidgavayaku~njaraiH
03210442 gopuchChairharibhirmarkairnakulairnAbhibhirvR^itam
03210451 pravishya tattIrthavaramAdirAjaH sahAtmajaH
03210452 dadarsha munimAsInaM tasminhutahutAshanam
03210461 vidyotamAnaM vapuShA tapasyugrayujA chiram
03210462 nAtikShAmaM bhagavataH snigdhApA~NgAvalokanAt
03210463 tadvyAhR^itAmR^itakalA pIyUShashravaNena cha
03210471 prAMshuM padmapalAshAkShaM jaTilaM chIravAsasam
03210472 upasaMshritya malinaM yathArhaNamasaMskR^itam
03210481 athoTajamupAyAtaM nR^idevaM praNataM puraH
03210482 saparyayA paryagR^ihNAtpratinandyAnurUpayA
03210491 gR^ihItArhaNamAsInaM saMyataM prINayanmuniH
03210492 smaranbhagavadAdeshamityAha shlakShNayA girA
03210501 nUnaM cha~NkramaNaM deva satAM saMrakShaNAya te
03210502 vadhAya chAsatAM yastvaM hareH shaktirhi pAlinI
03210511 yo.arkendvagnIndravAyUnAM yamadharmaprachetasAm
03210512 rUpANi sthAna Adhatse tasmai shuklAya te namaH
03210521 na yadA rathamAsthAya jaitraM maNigaNArpitam
03210522 visphUrjachchaNDakodaNDo rathena trAsayannaghAn
03210531 svasainyacharaNakShuNNaM vepayanmaNDalaM bhuvaH
03210532 vikarShanbR^ihatIM senAM paryaTasyaMshumAniva
03210541 tadaiva setavaH sarve varNAshramanibandhanAH
03210542 bhagavadrachitA rAjanbhidyeranbata dasyubhiH
03210551 adharmashcha samedheta lolupairvya~NkushairnR^ibhiH
03210552 shayAne tvayi loko.ayaM dasyugrasto vina~NkShyati
03210561 athApi pR^ichChe tvAM vIra yadarthaM tvamihAgataH
03210562 tadvayaM nirvyalIkena pratipadyAmahe hR^idA
03220010 maitreya uvAcha
03220011 evamAviShkR^itAsheSha guNakarmodayo munim
03220012 savrIDa iva taM samrADupAratamuvAcha ha
03220020 manuruvAcha
03220021 brahmAsR^ijatsvamukhato yuShmAnAtmaparIpsayA
03220022 ChandomayastapovidyA yogayuktAnalampaTAn
03220031 tattrANAyAsR^ijachchAsmAndoHsahasrAtsahasrapAt
03220032 hR^idayaM tasya hi brahma kShatrama~NgaM prachakShate
03220041 ato hyanyonyamAtmAnaM brahma kShatraM cha rakShataH
03220042 rakShati smAvyayo devaH sa yaH sadasadAtmakaH
03220051 tava sandarshanAdeva chChinnA me sarvasaMshayAH
03220052 yatsvayaM bhagavAnprItyA dharmamAha rirakShiShoH
03220061 diShTyA me bhagavAndR^iShTo durdarsho yo.akR^itAtmanAm
03220062 diShTyA pAdarajaH spR^iShTaM shIrShNA me bhavataH shivam
03220071 diShTyA tvayAnushiShTo.ahaM kR^itashchAnugraho mahAn
03220072 apAvR^itaiH karNarandhrairjuShTA diShTyoshatIrgiraH
03220081 sa bhavAnduhitR^isneha parikliShTAtmano mama
03220082 shrotumarhasi dInasya shrAvitaM kR^ipayA mune
03220091 priyavratottAnapadoH svaseyaM duhitA mama
03220092 anvichChati patiM yuktaM vayaHshIlaguNAdibhiH
03220101 yadA tu bhavataH shIla shrutarUpavayoguNAn
03220102 ashR^iNonnAradAdeShA tvayyAsItkR^itanishchayA
03220111 tatpratIchCha dvijAgryemAM shraddhayopahR^itAM mayA
03220112 sarvAtmanAnurUpAM te gR^ihamedhiShu karmasu
03220121 udyatasya hi kAmasya prativAdo na shasyate
03220122 api nirmuktasa~Ngasya kAmaraktasya kiM punaH
03220131 ya udyatamanAdR^itya kInAshamabhiyAchate
03220132 kShIyate tadyashaH sphItaM mAnashchAvaj~nayA hataH
03220141 ahaM tvAshR^iNavaM vidvanvivAhArthaM samudyatam
03220142 atastvamupakurvANaH prattAM pratigR^ihANa me
03220150 R^iShiruvAcha
03220151 bADhamudvoDhukAmo.ahamaprattA cha tavAtmajA
03220152 AvayoranurUpo.asAvAdyo vaivAhiko vidhiH
03220161 kAmaH sa bhUyAnnaradeva te.asyAH putryAH samAmnAyavidhau pratItaH
03220162 ka eva te tanayAM nAdriyeta svayaiva kAntyA kShipatImiva shriyam
03220171 yAM harmyapR^iShThe kvaNada~NghrishobhAM vikrIDatIM kandukavihvalAkShIm
03220172 vishvAvasurnyapatatsvAdvimAnAdvilokya sammohavimUDhachetAH
03220181 tAM prArthayantIM lalanAlalAmamasevitashrIcharaNairadR^iShTAm
03220182 vatsAM manoruchchapadaH svasAraM ko nAnumanyeta budho.abhiyAtAm
03220191 ato bhajiShye samayena sAdhvIM yAvattejo bibhR^iyAdAtmano me
03220192 ato dharmAnpAramahaMsyamukhyAnshuklaproktAnbahu manye.avihiMsrAn
03220201 yato.abhavadvishvamidaM vichitraM saMsthAsyate yatra cha vAvatiShThate
03220202 prajApatInAM patireSha mahyaM paraM pramANaM bhagavAnanantaH
03220210 maitreya uvAcha
03220211 sa ugradhanvanniyadevAbabhAShe AsIchcha tUShNImaravindanAbham
03220212 dhiyopagR^ihNansmitashobhitena mukhena cheto lulubhe devahUtyAH
03220221 so.anu j~nAtvA vyavasitaM mahiShyA duhituH sphuTam
03220222 tasmai guNagaNADhyAya dadau tulyAM praharShitaH
03220231 shatarUpA mahArAj~nI pAribarhAnmahAdhanAn
03220232 dampatyoH paryadAtprItyA bhUShAvAsaH parichChadAn
03220241 prattAM duhitaraM samrATsadR^ikShAya gatavyathaH
03220242 upaguhya cha bAhubhyAmautkaNThyonmathitAshayaH
03220251 ashaknuvaMstadvirahaM mu~nchanbAShpakalAM muhuH
03220252 Asi~nchadamba vatseti netrodairduhituH shikhAH
03220261 Amantrya taM munivaramanuj~nAtaH sahAnugaH
03220262 pratasthe rathamAruhya sabhAryaH svapuraM nR^ipaH
03220271 ubhayorR^iShikulyAyAH sarasvatyAH surodhasoH
03220272 R^iShINAmupashAntAnAM pashyannAshramasampadaH
03220281 tamAyAntamabhipretya brahmAvartAtprajAH patim
03220282 gItasaMstutivAditraiH pratyudIyuH praharShitAH
03220291 barhiShmatI nAma purI sarvasampatsamanvitA
03220292 nyapatanyatra romANi yaj~nasyA~NgaM vidhunvataH
03220301 kushAH kAshAsta evAsanshashvaddharitavarchasaH
03220302 R^iShayo yaiH parAbhAvya yaj~naghnAnyaj~namIjire
03220311 kushakAshamayaM barhirAstIrya bhagavAnmanuH
03220312 ayajadyaj~napuruShaM labdhA sthAnaM yato bhuvam
03220321 barhiShmatIM nAma vibhuryAM nirvishya samAvasat
03220322 tasyAM praviShTo bhavanaM tApatrayavinAshanam
03220331 sabhAryaH saprajaH kAmAnbubhuje.anyAvirodhataH
03220332 sa~NgIyamAnasatkIrtiH sastrIbhiH suragAyakaiH
03220333 pratyUSheShvanubaddhena hR^idA shR^iNvanhareH kathAH
03220341 niShNAtaM yogamAyAsu muniM svAyambhuvaM manum
03220342 yadAbhraMshayituM bhogA na shekurbhagavatparam
03220351 ayAtayAmAstasyAsanyAmAH svAntarayApanAH
03220352 shR^iNvato dhyAyato viShNoH kurvato bruvataH kathAH
03220361 sa evaM svAntaraM ninye yugAnAmekasaptatim
03220362 vAsudevaprasa~Ngena paribhUtagatitrayaH
03220371 shArIrA mAnasA divyA vaiyAse ye cha mAnuShAH
03220372 bhautikAshcha kathaM kleshA bAdhante harisaMshrayam
03220381 yaH pR^iShTo munibhiH prAha dharmAnnAnAvidhAnChubhAn
03220382 nR^iNAM varNAshramANAM cha sarvabhUtahitaH sadA
03220391 etatta AdirAjasya manoshcharitamadbhutam
03220392 varNitaM varNanIyasya tadapatyodayaM shR^iNu
03230010 maitreya uvAcha
03230011 pitR^ibhyAM prasthite sAdhvI patimi~NgitakovidA
03230012 nityaM paryacharatprItyA bhavAnIva bhavaM prabhum
03230021 vishrambheNAtmashauchena gauraveNa damena cha
03230022 shushrUShayA sauhR^idena vAchA madhurayA cha bhoH
03230031 visR^ijya kAmaM dambhaM cha dveShaM lobhamaghaM madam
03230032 apramattodyatA nityaM tejIyAMsamatoShayat
03230041 sa vai devarShivaryastAM mAnavIM samanuvratAm
03230042 daivAdgarIyasaH patyurAshAsAnAM mahAshiShaH
03230051 kAlena bhUyasA kShAmAM karshitAM vratacharyayA
03230052 premagadgadayA vAchA pIDitaH kR^ipayAbravIt
03230060 kardama uvAcha
03230061 tuShTo.ahamadya tava mAnavi mAnadAyAH
03230062 shushrUShayA paramayA parayA cha bhaktyA
03230063 yo dehinAmayamatIva suhR^itsa deho
03230064 nAvekShitaH samuchitaH kShapituM madarthe
03230071 ye me svadharmaniratasya tapaHsamAdhi
03230072 vidyAtmayogavijitA bhagavatprasAdAH
03230073 tAneva te madanusevanayAvaruddhAn
03230074 dR^iShTiM prapashya vitarAmyabhayAnashokAn
03230081 anye punarbhagavato bhruva udvijR^imbha
03230082 vibhraMshitArtharachanAH kimurukramasya
03230083 siddhAsi bhu~NkShva vibhavAnnijadharmadohAn
03230084 divyAnnarairduradhigAnnR^ipavikriyAbhiH
03230091 evaM bruvANamabalAkhilayogamAyA
03230092 vidyAvichakShaNamavekShya gatAdhirAsIt
03230093 samprashrayapraNayavihvalayA gireShad
03230094 vrIDAvalokavilasaddhasitAnanAha
03230100 devahUtiruvAcha
03230101 rAddhaM bata dvijavR^iShaitadamoghayoga
03230102 mAyAdhipe tvayi vibho tadavaimi bhartaH
03230103 yaste.abhyadhAyi samayaH sakR^ida~Ngasa~Ngo
03230104 bhUyAdgarIyasi guNaH prasavaH satInAm
03230111 tatretikR^ityamupashikSha yathopadeshaM
03230112 yenaiSha me karshito.atiriraMsayAtmA
03230113 siddhyeta te kR^itamanobhavadharShitAyA
03230114 dInastadIsha bhavanaM sadR^ishaM vichakShva
03230120 maitreya uvAcha
03230121 priyAyAH priyamanvichChankardamo yogamAsthitaH
03230122 vimAnaM kAmagaM kShattastarhyevAvirachIkarat
03230131 sarvakAmadughaM divyaM sarvaratnasamanvitam
03230132 sarvarddhyupachayodarkaM maNistambhairupaskR^itam
03230141 divyopakaraNopetaM sarvakAlasukhAvaham
03230142 paTTikAbhiH patAkAbhirvichitrAbhirala~NkR^itam
03230151 sragbhirvichitramAlyAbhirma~njushi~njatShaDa~NghribhiH
03230152 dukUlakShaumakausheyairnAnAvastrairvirAjitam
03230161 uparyupari vinyasta nilayeShu pR^ithakpR^ithak
03230162 kShiptaiH kashipubhiH kAntaM parya~NkavyajanAsanaiH
03230171 tatra tatra vinikShipta nAnAshilpopashobhitam
03230172 mahAmarakatasthalyA juShTaM vidrumavedibhiH
03230181 dvAHsu vidrumadehalyA bhAtaM vajrakapATavat
03230182 shikhareShvindranIleShu hemakumbhairadhishritam
03230191 chakShuShmatpadmarAgAgryairvajrabhittiShu nirmitaiH
03230192 juShTaM vichitravaitAnairmahArhairhematoraNaiH
03230201 haMsapArAvatavrAtaistatra tatra nikUjitam
03230202 kR^itrimAnmanyamAnaiH svAnadhiruhyAdhiruhya cha
03230211 vihArasthAnavishrAma saMveshaprA~NgaNAjiraiH
03230212 yathopajoShaM rachitairvismApanamivAtmanaH
03230221 IdR^iggR^ihaM tatpashyantIM nAtiprItena chetasA
03230222 sarvabhUtAshayAbhij~naH prAvochatkardamaH svayam
03230231 nimajjyAsminhrade bhIru vimAnamidamAruha
03230232 idaM shuklakR^itaM tIrthamAshiShAM yApakaM nR^iNAm
03230241 sA tadbhartuH samAdAya vachaH kuvalayekShaNA
03230242 sarajaM bibhratI vAso veNIbhUtAMshcha mUrdhajAn
03230251 a~NgaM cha malapa~Nkena sa~nChannaM shabalastanam
03230252 Avivesha sarasvatyAH saraH shivajalAshayam
03230261 sAntaH sarasi veshmasthAH shatAni dasha kanyakAH
03230262 sarvAH kishoravayaso dadarshotpalagandhayaH
03230271 tAM dR^iShTvA sahasotthAya prochuH prA~njalayaH striyaH
03230272 vayaM karmakarIstubhyaM shAdhi naH karavAma kim
03230281 snAnena tAM mahArheNa snApayitvA manasvinIm
03230282 dukUle nirmale nUtne dadurasyai cha mAnadAH
03230291 bhUShaNAni parArdhyAni varIyAMsi dyumanti cha
03230292 annaM sarvaguNopetaM pAnaM chaivAmR^itAsavam
03230301 athAdarshe svamAtmAnaM sragviNaM virajAmbaram
03230302 virajaM kR^itasvastyayanaM kanyAbhirbahumAnitam
03230311 snAtaM kR^itashiraHsnAnaM sarvAbharaNabhUShitam
03230312 niShkagrIvaM valayinaM kUjatkA~nchananUpuram
03230321 shroNyoradhyastayA kA~nchyA kA~nchanyA bahuratnayA
03230322 hAreNa cha mahArheNa ruchakena cha bhUShitam
03230331 sudatA subhruvA shlakShNa snigdhApA~Ngena chakShuShA
03230332 padmakoshaspR^idhA nIlairalakaishcha lasanmukham
03230341 yadA sasmAra R^iShabhamR^iShINAM dayitaM patim
03230342 tatra chAste saha strIbhiryatrAste sa prajApatiH
03230351 bhartuH purastAdAtmAnaM strIsahasravR^itaM tadA
03230352 nishAmya tadyogagatiM saMshayaM pratyapadyata
03230361 sa tAM kR^itamalasnAnAM vibhrAjantImapUrvavat
03230362 Atmano bibhratIM rUpaM saMvItaruchirastanIm
03230371 vidyAdharIsahasreNa sevyamAnAM suvAsasam
03230372 jAtabhAvo vimAnaM tadArohayadamitrahan
03230381 tasminnaluptamahimA priyayAnurakto
03230382 vidyAdharIbhirupachIrNavapurvimAne
03230383 babhrAja utkachakumudgaNavAnapIchyas
03230384 tArAbhirAvR^ita ivoDupatirnabhaHsthaH
03230391 tenAShTalokapavihArakulAchalendra
03230392 droNIShvana~NgasakhamArutasaubhagAsu
03230393 siddhairnuto dyudhunipAtashivasvanAsu
03230394 reme chiraM dhanadavallalanAvarUthI
03230401 vaishrambhake surasane nandane puShpabhadrake
03230402 mAnase chaitrarathye cha sa reme rAmayA rataH
03230411 bhrAjiShNunA vimAnena kAmagena mahIyasA
03230412 vaimAnikAnatyasheta charallokAnyathAnilaH
03230421 kiM durApAdanaM teShAM puMsAmuddAmachetasAm
03230422 yairAshritastIrthapadashcharaNo vyasanAtyayaH
03230431 prekShayitvA bhuvo golaM patnyai yAvAnsvasaMsthayA
03230432 bahvAshcharyaM mahAyogI svAshramAya nyavartata
03230441 vibhajya navadhAtmAnaM mAnavIM suratotsukAm
03230442 rAmAM niramayanreme varShapUgAnmuhUrtavat
03230451 tasminvimAna utkR^iShTAM shayyAM ratikarIM shritA
03230452 na chAbudhyata taM kAlaM patyApIchyena sa~NgatA
03230461 evaM yogAnubhAvena dampatyo ramamANayoH
03230462 shataM vyatIyuH sharadaH kAmalAlasayormanAk
03230471 tasyAmAdhatta retastAM bhAvayannAtmanAtmavit
03230472 nodhA vidhAya rUpaM svaM sarvasa~NkalpavidvibhuH
03230481 ataH sA suShuve sadyo devahUtiH striyaH prajAH
03230482 sarvAstAshchArusarvA~Ngyo lohitotpalagandhayaH
03230491 patiM sA pravrajiShyantaM tadAlakShyoshatI bahiH
03230492 smayamAnA viklavena hR^idayena vidUyatA
03230501 likhantyadhomukhI bhUmiM padA nakhamaNishriyA
03230502 uvAcha lalitAM vAchaM nirudhyAshrukalAM shanaiH
03230510 devahUtiruvAcha
03230511 sarvaM tadbhagavAnmahyamupovAha pratishrutam
03230512 athApi me prapannAyA abhayaM dAtumarhasi
03230521 brahmanduhitR^ibhistubhyaM vimR^igyAH patayaH samAH
03230522 kashchitsyAnme vishokAya tvayi pravrajite vanam
03230531 etAvatAlaM kAlena vyatikrAntena me prabho
03230532 indriyArthaprasa~Ngena parityaktaparAtmanaH
03230541 indriyArtheShu sajjantyA prasa~Ngastvayi me kR^itaH
03230542 ajAnantyA paraM bhAvaM tathApyastvabhayAya me
03230551 sa~Ngo yaH saMsR^iterheturasatsu vihito.adhiyA
03230552 sa eva sAdhuShu kR^ito niHsa~NgatvAya kalpate
03230561 neha yatkarma dharmAya na virAgAya kalpate
03230562 na tIrthapadasevAyai jIvannapi mR^ito hi saH
03230571 sAhaM bhagavato nUnaM va~nchitA mAyayA dR^iDham
03230572 yattvAM vimuktidaM prApya na mumukSheya bandhanAt
03240010 maitreya uvAcha
03240011 nirvedavAdinImevaM manorduhitaraM muniH
03240012 dayAluH shAlinImAha shuklAbhivyAhR^itaM smaran
03240020 R^iShiruvAcha
03240021 mA khido rAjaputrItthamAtmAnaM pratyanindite
03240022 bhagavAMste.akSharo garbhamadUrAtsamprapatsyate
03240031 dhR^itavratAsi bhadraM te damena niyamena cha
03240032 tapodraviNadAnaishcha shraddhayA cheshvaraM bhaja
03240041 sa tvayArAdhitaH shuklo vitanvanmAmakaM yashaH
03240042 ChettA te hR^idayagranthimaudaryo brahmabhAvanaH
03240050 maitreya uvAcha
03240051 devahUtyapi sandeshaM gauraveNa prajApateH
03240052 samyakShraddhAya puruShaM kUTasthamabhajadgurum
03240061 tasyAM bahutithe kAle bhagavAnmadhusUdanaH
03240062 kArdamaM vIryamApanno jaj~ne.agniriva dAruNi
03240071 avAdayaMstadA vyomni vAditrANi ghanAghanAH
03240072 gAyanti taM sma gandharvA nR^ityantyapsaraso mudA
03240081 petuH sumanaso divyAH khecharairapavarjitAH
03240082 prasedushcha dishaH sarvA ambhAMsi cha manAMsi cha
03240091 tatkardamAshramapadaM sarasvatyA parishritam
03240092 svayambhUH sAkamR^iShibhirmarIchyAdibhirabhyayAt
03240101 bhagavantaM paraM brahma sattvenAMshena shatruhan
03240102 tattvasa~NkhyAnavij~naptyai jAtaM vidvAnajaH svarAT
03240111 sabhAjayanvishuddhena chetasA tachchikIrShitam
03240112 prahR^iShyamANairasubhiH kardamaM chedamabhyadhAt
03240120 brahmovAcha
03240121 tvayA me.apachitistAta kalpitA nirvyalIkataH
03240122 yanme sa~njagR^ihe vAkyaM bhavAnmAnada mAnayan
03240131 etAvatyeva shushrUShA kAryA pitari putrakaiH
03240132 bADhamityanumanyeta gauraveNa gurorvachaH
03240141 imA duhitaraH satyastava vatsa sumadhyamAH
03240142 sargametaM prabhAvaiH svairbR^iMhayiShyantyanekadhA
03240151 atastvamR^iShimukhyebhyo yathAshIlaM yathAruchi
03240152 AtmajAH paridehyadya vistR^iNIhi yasho bhuvi
03240161 vedAhamAdyaM puruShamavatIrNaM svamAyayA
03240162 bhUtAnAM shevadhiM dehaM bibhrANaM kapilaM mune
03240171 j~nAnavij~nAnayogena karmaNAmuddhara~njaTAH
03240172 hiraNyakeshaH padmAkShaH padmamudrApadAmbujaH
03240181 eSha mAnavi te garbhaM praviShTaH kaiTabhArdanaH
03240182 avidyAsaMshayagranthiM ChittvA gAM vichariShyati
03240191 ayaM siddhagaNAdhIshaH sA~NkhyAchAryaiH susammataH
03240192 loke kapila ityAkhyAM gantA te kIrtivardhanaH
03240200 maitreya uvAcha
03240201 tAvAshvAsya jagatsraShTA kumAraiH sahanAradaH
03240202 haMso haMsena yAnena tridhAmaparamaM yayau
03240211 gate shatadhR^itau kShattaH kardamastena choditaH
03240212 yathoditaM svaduhitH prAdAdvishvasR^ijAM tataH
03240221 marIchaye kalAM prAdAdanasUyAmathAtraye
03240222 shraddhAma~Ngirase.ayachChatpulastyAya havirbhuvam
03240231 pulahAya gatiM yuktAM kratave cha kriyAM satIm
03240232 khyAtiM cha bhR^igave.ayachChadvasiShThAyApyarundhatIm
03240241 atharvaNe.adadAchChAntiM yayA yaj~no vitanyate
03240242 viprarShabhAnkR^itodvAhAnsadArAnsamalAlayat
03240251 tatasta R^iShayaH kShattaH kR^itadArA nimantrya tam
03240252 prAtiShThannandimApannAH svaM svamAshramamaNDalam
03240261 sa chAvatIrNaM triyugamAj~nAya vibudharShabham
03240262 vivikta upasa~Ngamya praNamya samabhAShata
03240271 aho pApachyamAnAnAM niraye svairama~NgalaiH
03240272 kAlena bhUyasA nUnaM prasIdantIha devatAH
03240281 bahujanmavipakvena samyagyogasamAdhinA
03240282 draShTuM yatante yatayaH shUnyAgAreShu yatpadam
03240291 sa eva bhagavAnadya helanaM na gaNayya naH
03240292 gR^iheShu jAto grAmyANAM yaH svAnAM pakShapoShaNaH
03240301 svIyaM vAkyamR^itaM kartumavatIrNo.asi me gR^ihe
03240302 chikIrShurbhagavAnj~nAnaM bhaktAnAM mAnavardhanaH
03240311 tAnyeva te.abhirUpANi rUpANi bhagavaMstava
03240312 yAni yAni cha rochante svajanAnAmarUpiNaH
03240321 tvAM sUribhistattvabubhutsayAddhA sadAbhivAdArhaNapAdapITham
03240322 aishvaryavairAgyayasho.avabodha vIryashriyA pUrtamahaM prapadye
03240331 paraM pradhAnaM puruShaM mahAntaM kAlaM kaviM trivR^itaM lokapAlam
03240332 AtmAnubhUtyAnugataprapa~nchaM svachChandashaktiM kapilaM prapadye
03240341 a smAbhipR^ichChe.adya patiM prajAnAM tvayAvatIrNarNa utAptakAmaH
03240342 parivrajatpadavImAsthito.ahaM chariShye tvAM hR^idi yu~njanvishokaH
03240350 shrIbhagavAnuvAcha
03240351 mayA proktaM hi lokasya pramANaM satyalaukike
03240352 athAjani mayA tubhyaM yadavochamR^itaM mune
03240361 etanme janma loke.asminmumukShUNAM durAshayAt
03240362 prasa~NkhyAnAya tattvAnAM sammatAyAtmadarshane
03240371 eSha Atmapatho.avyakto naShTaH kAlena bhUyasA
03240372 taM pravartayituM dehamimaM viddhi mayA bhR^itam
03240381 gachCha kAmaM mayApR^iShTo mayi sannyastakarmaNA
03240382 jitvA sudurjayaM mR^ityumamR^itatvAya mAM bhaja
03240391 mAmAtmAnaM svayaMjyotiH sarvabhUtaguhAshayam
03240392 AtmanyevAtmanA vIkShya vishoko.abhayamR^ichChasi
03240401 mAtra AdhyAtmikIM vidyAM shamanIM sarvakarmaNAm
03240402 vitariShye yayA chAsau bhayaM chAtitariShyati
03240410 maitreya uvAcha
03240411 evaM samuditastena kapilena prajApatiH
03240412 dakShiNIkR^itya taM prIto vanameva jagAma ha
03240421 vrataM sa Asthito maunamAtmaikasharaNo muniH
03240422 niHsa~Ngo vyacharatkShoNImanagniraniketanaH
03240431 mano brahmaNi yu~njAno yattatsadasataH param
03240432 guNAvabhAse viguNa ekabhaktyAnubhAvite
03240441 niraha~NkR^itirnirmamashcha nirdvandvaH samadR^iksvadR^ik
03240442 pratyakprashAntadhIrdhIraH prashAntormirivodadhiH
03240451 vAsudeve bhagavati sarvaj~ne pratyagAtmani
03240452 pareNa bhaktibhAvena labdhAtmA muktabandhanaH
03240461 AtmAnaM sarvabhUteShu bhagavantamavasthitam
03240462 apashyatsarvabhUtAni bhagavatyapi chAtmani
03240471 ichChAdveShavihInena sarvatra samachetasA
03240472 bhagavadbhaktiyuktena prAptA bhAgavatI gatiH
03250010 shaunaka uvAcha
03250011 kapilastattvasa~NkhyAtA bhagavAnAtmamAyayA
03250012 jAtaH svayamajaH sAkShAdAtmapraj~naptaye nR^iNAm
03250021 na hyasya varShmaNaH puMsAM varimNaH sarvayoginAm
03250022 vishrutau shrutadevasya bhUri tR^ipyanti me.asavaH
03250031 yadyadvidhatte bhagavAnsvachChandAtmAtmamAyayA
03250032 tAni me shraddadhAnasya kIrtanyAnyanukIrtaya
03250040 sUta uvAcha
03250041 dvaipAyanasakhastvevaM maitreyo bhagavAMstathA
03250042 prAhedaM viduraM prIta AnvIkShikyAM prachoditaH
03250050 maitreya uvAcha
03250051 pitari prasthite.araNyaM mAtuH priyachikIrShayA
03250052 tasminbindusare.avAtsIdbhagavAnkapilaH kila
03250061 tamAsInamakarmANaM tattvamArgAgradarshanam
03250062 svasutaM devahUtyAha dhAtuH saMsmaratI vachaH
03250070 devahUtiruvAcha
03250071 nirviNNA nitarAM bhUmannasadindriyatarShaNAt
03250072 yena sambhAvyamAnena prapannAndhaM tamaH prabho
03250081 tasya tvaM tamaso.andhasya duShpArasyAdya pAragam
03250082 sachchakShurjanmanAmante labdhaM me tvadanugrahAt
03250091 ya Adyo bhagavAnpuMsAmIshvaro vai bhavAnkila
03250092 lokasya tamasAndhasya chakShuH sUrya ivoditaH
03250101 atha me deva sammohamapAkraShTuM tvamarhasi
03250102 yo.avagraho.ahaM mametItyetasminyojitastvayA
03250111 taM tvA gatAhaM sharaNaM sharaNyaM svabhR^ityasaMsArataroH kuThAram
03250112 jij~nAsayAhaM prakR^iteH pUruShasya namAmi saddharmavidAM variShTham
03250120 maitreya uvAcha
03250121 iti svamAturniravadyamIpsitaM nishamya puMsAmapavargavardhanam
03250122 dhiyAbhinandyAtmavatAM satAM gatirbabhASha IShatsmitashobhitAnanaH
03250130 shrIbhagavAnuvAcha
03250131 yoga AdhyAtmikaH puMsAM mato niHshreyasAya me
03250132 atyantoparatiryatra duHkhasya cha sukhasya cha
03250141 tamimaM te pravakShyAmi yamavochaM purAnaghe
03250142 R^iShINAM shrotukAmAnAM yogaM sarvA~NganaipuNam
03250151 chetaH khalvasya bandhAya muktaye chAtmano matam
03250152 guNeShu saktaM bandhAya rataM vA puMsi muktaye
03250161 ahaM mamAbhimAnotthaiH kAmalobhAdibhirmalaiH
03250162 vItaM yadA manaH shuddhamaduHkhamasukhaM samam
03250171 tadA puruSha AtmAnaM kevalaM prakR^iteH param
03250172 nirantaraM svayaMjyotiraNimAnamakhaNDitam
03250181 j~nAnavairAgyayuktena bhaktiyuktena chAtmanA
03250182 paripashyatyudAsInaM prakR^itiM cha hataujasam
03250191 na yujyamAnayA bhaktyA bhagavatyakhilAtmani
03250192 sadR^isho.asti shivaH panthA yoginAM brahmasiddhaye
03250201 prasa~NgamajaraM pAshamAtmanaH kavayo viduH
03250202 sa eva sAdhuShu kR^ito mokShadvAramapAvR^itam
03250211 titikShavaH kAruNikAH suhR^idaH sarvadehinAm
03250212 ajAtashatravaH shAntAH sAdhavaH sAdhubhUShaNAH
03250221 mayyananyena bhAvena bhaktiM kurvanti ye dR^iDhAm
03250222 matkR^ite tyaktakarmANastyaktasvajanabAndhavAH
03250231 madAshrayAH kathA mR^iShTAH shR^iNvanti kathayanti cha
03250232 tapanti vividhAstApA naitAnmadgatachetasaH
03250241 ta ete sAdhavaH sAdhvi sarvasa~NgavivarjitAH
03250242 sa~NgasteShvatha te prArthyaH sa~NgadoShaharA hi te
03250251 satAM prasa~NgAnmama vIryasaMvido bhavanti hR^itkarNarasAyanAH kathAH
03250252 tajjoShaNAdAshvapavargavartmani shraddhA ratirbhaktiranukramiShyati
03250261 bhaktyA pumAnjAtavirAga aindriyAddR^iShTashrutAnmadrachanAnuchintayA
03250262 chittasya yatto grahaNe yogayukto yatiShyate R^ijubhiryogamArgaiH
03250271 asevayAyaM prakR^iterguNAnAM j~nAnena vairAgyavijR^imbhitena
03250272 yogena mayyarpitayA cha bhaktyA mAM pratyagAtmAnamihAvarundhe
03250280 devahUtiruvAcha
03250281 kAchittvayyuchitA bhaktiH kIdR^ishI mama gocharA
03250282 yayA padaM te nirvANama~njasAnvAshnavA aham
03250291 yo yogo bhagavadbANo nirvANAtmaMstvayoditaH
03250292 kIdR^ishaH kati chA~NgAni yatastattvAvabodhanam
03250301 tadetanme vijAnIhi yathAhaM mandadhIrhare
03250302 sukhaM buddhyeya durbodhaM yoShA bhavadanugrahAt
03250310 maitreya uvAcha
03250311 viditvArthaM kapilo mAturitthaM jAtasneho yatra tanvAbhijAtaH
03250312 tattvAmnAyaM yatpravadanti sA~NkhyaM provAcha vai bhaktivitAnayogam
03250320 shrIbhagavAnuvAcha
03250321 devAnAM guNali~NgAnAmAnushravikakarmaNAm
03250322 sattva evaikamanaso vR^ittiH svAbhAvikI tu yA
03250341 animittA bhAgavatI bhaktiH siddhergarIyasI
03250342 jarayatyAshu yA koshaM nigIrNamanalo yathA
03250351 naikAtmatAM me spR^ihayanti kechinmatpAdasevAbhiratA madIhAH
03250352 ye.anyonyato bhAgavatAH prasajya sabhAjayante mama pauruShANi
03250361 pashyanti te me ruchirANyamba santaH prasannavaktrAruNalochanAni
03250362 rUpANi divyAni varapradAni sAkaM vAchaM spR^ihaNIyAM vadanti
03250371 tairdarshanIyAvayavairudAra vilAsahAsekShitavAmasUktaiH
03250372 hR^itAtmano hR^itaprANAMshcha bhaktiranichChato me gatimaNvIM prayu~Nkte
03250381 atho vibhUtiM mama mAyAvinastAmaishvaryamaShTA~NgamanupravR^ittam
03250382 shriyaM bhAgavatIM vAspR^ihayanti bhadrAM parasya me te.ashnuvate tu loke
03250391 na karhichinmatparAH shAntarUpe na~NkShyanti no me.animiSho leDhi hetiH
03250392 yeShAmahaM priya AtmA sutashcha sakhA guruH suhR^ido daivamiShTam
03250401 imaM lokaM tathaivAmumAtmAnamubhayAyinam
03250402 AtmAnamanu ye cheha ye rAyaH pashavo gR^ihAH
03250411 visR^ijya sarvAnanyAMshcha mAmevaM vishvatomukham
03250412 bhajantyananyayA bhaktyA tAnmR^ityoratipAraye
03250421 nAnyatra madbhagavataH pradhAnapuruSheshvarAt
03250422 AtmanaH sarvabhUtAnAM bhayaM tIvraM nivartate
03250431 madbhayAdvAti vAto.ayaM sUryastapati madbhayAt
03250432 varShatIndro dahatyagnirmR^ityushcharati madbhayAt
03250441 j~nAnavairAgyayuktena bhaktiyogena yoginaH
03250442 kShemAya pAdamUlaM me pravishantyakutobhayam
03250451 etAvAneva loke.asminpuMsAM niHshreyasodayaH
03250452 tIvreNa bhaktiyogena mano mayyarpitaM sthiram
03260010 shrIbhagavAnuvAcha
03260011 atha te sampravakShyAmi tattvAnAM lakShaNaM pR^ithak
03260012 yadviditvA vimuchyeta puruShaH prAkR^itairguNaiH
03260021 j~nAnaM niHshreyasArthAya puruShasyAtmadarshanam
03260022 yadAhurvarNaye tatte hR^idayagranthibhedanam
03260031 anAdirAtmA puruSho nirguNaH prakR^iteH paraH
03260032 pratyagdhAmA svayaMjyotirvishvaM yena samanvitam
03260041 sa eSha prakR^itiM sUkShmAM daivIM guNamayIM vibhuH
03260042 yadR^ichChayaivopagatAmabhyapadyata lIlayA
03260051 guNairvichitrAH sR^ijatIM sarUpAH prakR^itiM prajAH
03260052 vilokya mumuhe sadyaH sa iha j~nAnagUhayA
03260061 evaM parAbhidhyAnena kartR^itvaM prakR^iteH pumAn
03260062 karmasu kriyamANeShu guNairAtmani manyate
03260071 tadasya saMsR^itirbandhaH pAratantryaM cha tatkR^itam
03260072 bhavatyakarturIshasya sAkShiNo nirvR^itAtmanaH
03260081 kAryakAraNakartR^itve kAraNaM prakR^itiM viduH
03260082 bhoktR^itve sukhaduHkhAnAM puruShaM prakR^iteH param
03260090 devahUtiruvAcha
03260091 prakR^iteH puruShasyApi lakShaNaM puruShottama
03260092 brUhi kAraNayorasya sadasachcha yadAtmakam
03260100 shrIbhagavAnuvAcha
03260101 yattattriguNamavyaktaM nityaM sadasadAtmakam
03260102 pradhAnaM prakR^itiM prAhuravisheShaM visheShavat
03260111 pa~nchabhiH pa~nchabhirbrahma chaturbhirdashabhistathA
03260112 etachchaturviMshatikaM gaNaM prAdhAnikaM viduH
03260121 mahAbhUtAni pa~nchaiva bhUrApo.agnirmarunnabhaH
03260122 tanmAtrANi cha tAvanti gandhAdIni matAni me
03260131 indriyANi dasha shrotraM tvagdR^igrasananAsikAH
03260132 vAkkarau charaNau meDhraM pAyurdashama uchyate
03260141 mano buddhiraha~NkArashchittamityantarAtmakam
03260142 chaturdhA lakShyate bhedo vR^ittyA lakShaNarUpayA
03260151 etAvAneva sa~NkhyAto brahmaNaH saguNasya ha
03260152 sannivesho mayA prokto yaH kAlaH pa~nchaviMshakaH
03260161 prabhAvaM pauruShaM prAhuH kAlameke yato bhayam
03260162 aha~NkAravimUDhasya kartuH prakR^itimIyuShaH
03260171 prakR^iterguNasAmyasya nirvisheShasya mAnavi
03260172 cheShTA yataH sa bhagavAnkAla ityupalakShitaH
03260181 antaH puruSharUpeNa kAlarUpeNa yo bahiH
03260182 samanvetyeSha sattvAnAM bhagavAnAtmamAyayA
03260191 daivAtkShubhitadharmiNyAM svasyAM yonau paraH pumAn
03260192 Adhatta vIryaM sAsUta mahattattvaM hiraNmayam
03260201 vishvamAtmagataM vya~njankUTastho jagada~NkuraH
03260202 svatejasApibattIvramAtmaprasvApanaM tamaH
03260211 yattatsattvaguNaM svachChaM shAntaM bhagavataH padam
03260212 yadAhurvAsudevAkhyaM chittaM tanmahadAtmakam
03260221 svachChatvamavikAritvaM shAntatvamiti chetasaH
03260222 vR^ittibhirlakShaNaM proktaM yathApAM prakR^itiH parA
03260231 mahattattvAdvikurvANAdbhagavadvIryasambhavAt
03260232 kriyAshaktiraha~NkArastrividhaH samapadyata
03260241 vaikArikastaijasashcha tAmasashcha yato bhavaH
03260242 manasashchendriyANAM cha bhUtAnAM mahatAmapi
03260251 sahasrashirasaM sAkShAdyamanantaM prachakShate
03260252 sa~NkarShaNAkhyaM puruShaM bhUtendriyamanomayam
03260261 kartR^itvaM karaNatvaM cha kAryatvaM cheti lakShaNam
03260262 shAntaghoravimUDhatvamiti vA syAdaha~NkR^iteH
03260271 vaikArikAdvikurvANAnmanastattvamajAyata
03260272 yatsa~NkalpavikalpAbhyAM vartate kAmasambhavaH
03260281 yadvidurhyaniruddhAkhyaM hR^iShIkANAmadhIshvaram
03260282 shAradendIvarashyAmaM saMrAdhyaM yogibhiH shanaiH
03260291 taijasAttu vikurvANAdbuddhitattvamabhUtsati
03260292 dravyasphuraNavij~nAnamindriyANAmanugrahaH
03260301 saMshayo.atha viparyAso nishchayaH smR^itireva cha
03260302 svApa ityuchyate buddherlakShaNaM vR^ittitaH pR^ithak
03260311 taijasAnIndriyANyeva kriyAj~nAnavibhAgashaH
03260312 prANasya hi kriyAshaktirbuddhervij~nAnashaktitA
03260321 tAmasAchcha vikurvANAdbhagavadvIryachoditAt
03260322 shabdamAtramabhUttasmAnnabhaH shrotraM tu shabdagam
03260331 arthAshrayatvaM shabdasya draShTurli~Ngatvameva cha
03260332 tanmAtratvaM cha nabhaso lakShaNaM kavayo viduH
03260341 bhUtAnAM ChidradAtR^itvaM bahirantarameva cha
03260342 prANendriyAtmadhiShNyatvaM nabhaso vR^ittilakShaNam
03260351 nabhasaH shabdatanmAtrAtkAlagatyA vikurvataH
03260352 sparsho.abhavattato vAyustvaksparshasya cha sa~NgrahaH
03260361 mR^idutvaM kaThinatvaM cha shaityamuShNatvameva cha
03260362 etatsparshasya sparshatvaM tanmAtratvaM nabhasvataH
03260371 chAlanaM vyUhanaM prAptirnetR^itvaM dravyashabdayoH
03260372 sarvendriyANAmAtmatvaM vAyoH karmAbhilakShaNam
03260381 vAyoshcha sparshatanmAtrAdrUpaM daiveritAdabhUt
03260382 samutthitaM tatastejashchakShU rUpopalambhanam
03260391 dravyAkR^ititvaM guNatA vyaktisaMsthAtvameva cha
03260392 tejastvaM tejasaH sAdhvi rUpamAtrasya vR^ittayaH
03260401 dyotanaM pachanaM pAnamadanaM himamardanam
03260402 tejaso vR^ittayastvetAH shoShaNaM kShuttR^iDeva cha
03260411 rUpamAtrAdvikurvANAttejaso daivachoditAt
03260412 rasamAtramabhUttasmAdambho jihvA rasagrahaH
03260421 kaShAyo madhurastiktaH kaTvamla iti naikadhA
03260422 bhautikAnAM vikAreNa rasa eko vibhidyate
03260431 kledanaM piNDanaM tR^iptiH prANanApyAyanondanam
03260432 tApApanodo bhUyastvamambhaso vR^ittayastvimAH
03260441 rasamAtrAdvikurvANAdambhaso daivachoditAt
03260442 gandhamAtramabhUttasmAtpR^ithvI ghrANastu gandhagaH
03260451 karambhapUtisaurabhya shAntogrAmlAdibhiH pR^ithak
03260452 dravyAvayavavaiShamyAdgandha eko vibhidyate
03260461 bhAvanaM brahmaNaH sthAnaM dhAraNaM sadvisheShaNam
03260462 sarvasattvaguNodbhedaH pR^ithivIvR^ittilakShaNam
03260471 nabhoguNavisheSho.artho yasya tachChrotramuchyate
03260472 vAyorguNavisheSho.artho yasya tatsparshanaM viduH
03260481 tejoguNavisheSho.artho yasya tachchakShuruchyate
03260482 ambhoguNavisheSho.artho yasya tadrasanaM viduH
03260483 bhUmerguNavisheSho.artho yasya sa ghrANa uchyate
03260491 parasya dR^ishyate dharmo hyaparasminsamanvayAt
03260492 ato visheSho bhAvAnAM bhUmAvevopalakShyate
03260501 etAnyasaMhatya yadA mahadAdIni sapta vai
03260502 kAlakarmaguNopeto jagadAdirupAvishat
03260511 tatastenAnuviddhebhyo yuktebhyo.aNDamachetanam
03260512 utthitaM puruSho yasmAdudatiShThadasau virAT
03260521 etadaNDaM visheShAkhyaM kramavR^iddhairdashottaraiH
03260522 toyAdibhiH parivR^itaM pradhAnenAvR^itairbahiH
03260523 yatra lokavitAno.ayaM rUpaM bhagavato hareH
03260531 hiraNmayAdaNDakoshAdutthAya salile shayAt
03260532 tamAvishya mahAdevo bahudhA nirbibheda kham
03260541 nirabhidyatAsya prathamaM mukhaM vANI tato.abhavat
03260542 vANyA vahniratho nAse prANoto ghrANa etayoH
03260551 ghrANAdvAyurabhidyetAmakShiNI chakShuretayoH
03260552 tasmAtsUryo nyabhidyetAM karNau shrotraM tato dishaH
03260561 nirbibheda virAjastvag romashmashrvAdayastataH
03260562 tata oShadhayashchAsanshishnaM nirbibhide tataH
03260571 retastasmAdApa Asannirabhidyata vai gudam
03260572 gudAdapAno.apAnAchcha mR^ityurlokabhaya~NkaraH
03260581 hastau cha nirabhidyetAM balaM tAbhyAM tataH svarAT
03260582 pAdau cha nirabhidyetAM gatistAbhyAM tato hariH
03260591 nADyo.asya nirabhidyanta tAbhyo lohitamAbhR^itam
03260592 nadyastataH samabhavannudaraM nirabhidyata
03260601 kShutpipAse tataH syAtAM samudrastvetayorabhUt
03260602 athAsya hR^idayaM bhinnaM hR^idayAnmana utthitam
03260611 manasashchandramA jAto buddhirbuddhergirAM patiH
03260612 aha~NkArastato rudrashchittaM chaityastato.abhavat
03260621 ete hyabhyutthitA devA naivAsyotthApane.ashakan
03260622 punarAvivishuH khAni tamutthApayituM kramAt
03260631 vahnirvAchA mukhaM bheje nodatiShThattadA virAT
03260632 ghrANena nAsike vAyurnodatiShThattadA virAT
03260641 akShiNI chakShuShAdityo nodatiShThattadA virAT
03260642 shrotreNa karNau cha disho nodatiShThattadA virAT
03260651 tvachaM romabhiroShadhyo nodatiShThattadA virAT
03260652 retasA shishnamApastu nodatiShThattadA virAT
03260661 gudaM mR^ityurapAnena nodatiShThattadA virAT
03260662 hastAvindro balenaiva nodatiShThattadA virAT
03260671 viShNurgatyaiva charaNau nodatiShThattadA virAT
03260672 nADIrnadyo lohitena nodatiShThattadA virAT
03260681 kShuttR^iDbhyAmudaraM sindhurnodatiShThattadA virAT
03260682 hR^idayaM manasA chandro nodatiShThattadA virAT
03260691 buddhyA brahmApi hR^idayaM nodatiShThattadA virAT
03260692 rudro.abhimatyA hR^idayaM nodatiShThattadA virAT
03260701 chittena hR^idayaM chaityaH kShetraj~naH prAvishadyadA
03260702 virATtadaiva puruShaH salilAdudatiShThata
03260711 yathA prasuptaM puruShaM prANendriyamanodhiyaH
03260712 prabhavanti vinA yena notthApayitumojasA
03260721 tamasminpratyagAtmAnaM dhiyA yogapravR^ittayA
03260722 bhaktyA viraktyA j~nAnena vivichyAtmani chintayet
03270010 shrIbhagavAnuvAcha
03270011 prakR^itistho.api puruSho nAjyate prAkR^itairguNaiH
03270012 avikArAdakartR^itvAnnirguNatvAjjalArkavat
03270021 sa eSha yarhi prakR^iterguNeShvabhiviShajjate
03270022 aha~NkriyAvimUDhAtmA kartAsmItyabhimanyate
03270031 tena saMsArapadavImavasho.abhyetyanirvR^itaH
03270032 prAsa~NgikaiH karmadoShaiH sadasanmishrayoniShu
03270041 arthe hyavidyamAne.api saMsR^itirna nivartate
03270042 dhyAyato viShayAnasya svapne.anarthAgamo yathA
03270051 ata eva shanaishchittaM prasaktamasatAM pathi
03270052 bhaktiyogena tIvreNa viraktyA cha nayedvasham
03270061 yamAdibhiryogapathairabhyasa~nshraddhayAnvitaH
03270062 mayi bhAvena satyena matkathAshravaNena cha
03270071 sarvabhUtasamatvena nirvaireNAprasa~NgataH
03270072 brahmacharyeNa maunena svadharmeNa balIyasA
03270081 yadR^ichChayopalabdhena santuShTo mitabhu~NmuniH
03270082 viviktasharaNaH shAnto maitraH karuNa AtmavAn
03270091 sAnubandhe cha dehe.asminnakurvannasadAgraham
03270092 j~nAnena dR^iShTatattvena prakR^iteH puruShasya cha
03270101 nivR^ittabuddhyavasthAno dUrIbhUtAnyadarshanaH
03270102 upalabhyAtmanAtmAnaM chakShuShevArkamAtmadR^ik
03270111 muktali~NgaM sadAbhAsamasati pratipadyate
03270112 sato bandhumasachchakShuH sarvAnusyUtamadvayam
03270121 yathA jalastha AbhAsaH sthalasthenAvadR^ishyate
03270122 svAbhAsena tathA sUryo jalasthena divi sthitaH
03270131 evaM trivR^idaha~NkAro bhUtendriyamanomayaiH
03270132 svAbhAsairlakShito.anena sadAbhAsena satyadR^ik
03270141 bhUtasUkShmendriyamano buddhyAdiShviha nidrayA
03270142 lIneShvasati yastatra vinidro niraha~NkriyaH
03270151 manyamAnastadAtmAnamanaShTo naShTavanmR^iShA
03270152 naShTe.aha~NkaraNe draShTA naShTavitta ivAturaH
03270161 evaM pratyavamR^ishyAsAvAtmAnaM pratipadyate
03270162 sAha~NkArasya dravyasya yo.avasthAnamanugrahaH
03270170 devahUtiruvAcha
03270171 puruShaM prakR^itirbrahmanna vimu~nchati karhichit
03270172 anyonyApAshrayatvAchcha nityatvAdanayoH prabho
03270181 yathA gandhasya bhUmeshcha na bhAvo vyatirekataH
03270182 apAM rasasya cha yathA tathA buddheH parasya cha
03270191 akartuH karmabandho.ayaM puruShasya yadAshrayaH
03270192 guNeShu satsu prakR^iteH kaivalyaM teShvataH katham
03270201 kvachittattvAvamarshena nivR^ittaM bhayamulbaNam
03270202 anivR^ittanimittatvAtpunaH pratyavatiShThate
03270210 shrIbhagavAnuvAcha
03270211 animittanimittena svadharmeNAmalAtmanA
03270212 tIvrayA mayi bhaktyA cha shrutasambhR^itayA chiram
03270221 j~nAnena dR^iShTatattvena vairAgyeNa balIyasA
03270222 tapoyuktena yogena tIvreNAtmasamAdhinA
03270231 prakR^itiH puruShasyeha dahyamAnA tvaharnisham
03270232 tirobhavitrI shanakairagneryonirivAraNiH
03270241 bhuktabhogA parityaktA dR^iShTadoShA cha nityashaH
03270242 neshvarasyAshubhaM dhatte sve mahimni sthitasya cha
03270251 yathA hyapratibuddhasya prasvApo bahvanarthabhR^it
03270252 sa eva pratibuddhasya na vai mohAya kalpate
03270261 evaM viditatattvasya prakR^itirmayi mAnasam
03270262 yu~njato nApakuruta AtmArAmasya karhichit
03270271 yadaivamadhyAtmarataH kAlena bahujanmanA
03270272 sarvatra jAtavairAgya AbrahmabhuvanAnmuniH
03270281 madbhaktaH pratibuddhArtho matprasAdena bhUyasA
03270282 niHshreyasaM svasaMsthAnaM kaivalyAkhyaM madAshrayam
03270291 prApnotIhA~njasA dhIraH svadR^ishA chChinnasaMshayaH
03270292 yadgatvA na nivarteta yogI li~NgAdvinirgame
03270301 yadA na yogopachitAsu cheto mAyAsu siddhasya viShajjate.a~Nga
03270302 ananyahetuShvatha me gatiH syAdAtyantikI yatra na mR^ityuhAsaH
03280010 shrIbhagavAnuvAcha
03280011 yogasya lakShaNaM vakShye sabIjasya nR^ipAtmaje
03280012 mano yenaiva vidhinA prasannaM yAti satpatham
03280021 svadharmAcharaNaM shaktyA vidharmAchcha nivartanam
03280022 daivAllabdhena santoSha AtmavichcharaNArchanam
03280031 grAmyadharmanivR^ittishcha mokShadharmaratistathA
03280032 mitamedhyAdanaM shashvadviviktakShemasevanam
03280041 ahiMsA satyamasteyaM yAvadarthaparigrahaH
03280042 brahmacharyaM tapaH shauchaM svAdhyAyaH puruShArchanam
03280051 maunaM sadAsanajayaH sthairyaM prANajayaH shanaiH
03280052 pratyAhArashchendriyANAM viShayAnmanasA hR^idi
03280061 svadhiShNyAnAmekadeshe manasA prANadhAraNam
03280062 vaikuNThalIlAbhidhyAnaM samAdhAnaM tathAtmanaH
03280071 etairanyaishcha pathibhirmano duShTamasatpatham
03280072 buddhyA yu~njIta shanakairjitaprANo hyatandritaH
03280081 shuchau deshe pratiShThApya vijitAsana Asanam
03280082 tasminsvasti samAsIna R^ijukAyaH samabhyaset
03280091 prANasya shodhayenmArgaM pUrakumbhakarechakaiH
03280092 pratikUlena vA chittaM yathA sthiramacha~nchalam
03280101 mano.achirAtsyAdvirajaM jitashvAsasya yoginaH
03280102 vAyvagnibhyAM yathA lohaM dhmAtaM tyajati vai malam
03280111 prANAyAmairdaheddoShAndhAraNAbhishcha kilbiShAn
03280112 pratyAhAreNa saMsargAndhyAnenAnIshvarAnguNAn
03280121 yadA manaH svaM virajaM yogena susamAhitam
03280122 kAShThAM bhagavato dhyAyetsvanAsAgrAvalokanaH
03280131 prasannavadanAmbhojaM padmagarbhAruNekShaNam
03280132 nIlotpaladalashyAmaM sha~NkhachakragadAdharam
03280141 lasatpa~Nkajaki~njalka pItakausheyavAsasam
03280142 shrIvatsavakShasaM bhrAjatkaustubhAmuktakandharam
03280151 mattadvirephakalayA parItaM vanamAlayA
03280152 parArdhyahAravalaya kirITA~NgadanUpuram
03280161 kA~nchIguNollasachChroNiM hR^idayAmbhojaviShTaram
03280162 darshanIyatamaM shAntaM manonayanavardhanam
03280171 apIchyadarshanaM shashvatsarvalokanamaskR^itam
03280172 santaM vayasi kaishore bhR^ityAnugrahakAtaram
03280181 kIrtanyatIrthayashasaM puNyashlokayashaskaram
03280182 dhyAyeddevaM samagrA~NgaM yAvanna chyavate manaH
03280191 sthitaM vrajantamAsInaM shayAnaM vA guhAshayam
03280192 prekShaNIyehitaM dhyAyechChuddhabhAvena chetasA
03280201 tasminlabdhapadaM chittaM sarvAvayavasaMsthitam
03280202 vilakShyaikatra saMyujyAda~Nge bhagavato muniH
03280211 sa~nchintayedbhagavatashcharaNAravindaM
03280212 vajrA~NkushadhvajasaroruhalA~nChanADhyam
03280213 uttu~NgaraktavilasannakhachakravAla
03280214 jyotsnAbhirAhatamahaddhR^idayAndhakAram
03280221 yachChauchaniHsR^itasaritpravarodakena
03280222 tIrthena mUrdhnyadhikR^itena shivaH shivo.abhUt
03280223 dhyAturmanaHshamalashailanisR^iShTavajraM
03280224 dhyAyechchiraM bhagavatashcharaNAravindam
03280231 jAnudvayaM jalajalochanayA jananyA
03280232 lakShmyAkhilasya suravanditayA vidhAtuH
03280233 UrvornidhAya karapallavarochiShA yat
03280234 saMlAlitaM hR^idi vibhorabhavasya kuryAt
03280241 UrU suparNabhujayoradhi shobhamAnAv
03280242 ojonidhI atasikAkusumAvabhAsau
03280243 vyAlambipItavaravAsasi vartamAna
03280244 kA~nchIkalApaparirambhi nitambabimbam
03280251 nAbhihradaM bhuvanakoshaguhodarasthaM
03280252 yatrAtmayonidhiShaNAkhilalokapadmam
03280253 vyUDhaM harinmaNivR^iShastanayoramuShya
03280254 dhyAyeddvayaM vishadahAramayUkhagauram
03280261 vakSho.adhivAsamR^iShabhasya mahAvibhUteH
03280262 puMsAM manonayananirvR^itimAdadhAnam
03280263 kaNThaM cha kaustubhamaNeradhibhUShaNArthaM
03280264 kuryAnmanasyakhilalokanamaskR^itasya
03280271 bAhUMshcha mandaragireH parivartanena
03280272 nirNiktabAhuvalayAnadhilokapAlAn
03280273 sa~nchintayeddashashatAramasahyatejaH
03280274 sha~NkhaM cha tatkarasaroruharAjahaMsam
03280281 kaumodakIM bhagavato dayitAM smareta
03280282 digdhAmarAtibhaTashoNitakardamena
03280283 mAlAM madhuvratavarUthagiropaghuShTAM
03280284 chaityasya tattvamamalaM maNimasya kaNThe
03280291 bhR^ityAnukampitadhiyeha gR^ihItamUrteH
03280292 sa~nchintayedbhagavato vadanAravindam
03280293 yadvisphuranmakarakuNDalavalgitena
03280294 vidyotitAmalakapolamudAranAsam
03280301 yachChrIniketamalibhiH parisevyamAnaM
03280302 bhUtyA svayA kuTilakuntalavR^indajuShTam
03280303 mInadvayAshrayamadhikShipadabjanetraM
03280304 dhyAyenmanomayamatandrita ullasadbhru
03280311 tasyAvalokamadhikaM kR^ipayAtighora
03280312 tApatrayopashamanAya nisR^iShTamakShNoH
03280313 snigdhasmitAnuguNitaM vipulaprasAdaM
03280314 dhyAyechchiraM vipulabhAvanayA guhAyAm
03280321 hAsaM hareravanatAkhilalokatIvra
03280322 shokAshrusAgaravishoShaNamatyudAram
03280323 sammohanAya rachitaM nijamAyayAsya
03280324 bhrUmaNDalaM munikR^ite makaradhvajasya
03280331 dhyAnAyanaM prahasitaM bahulAdharoShTha
03280332 bhAsAruNAyitatanudvijakundapa~Nkti
03280333 dhyAyetsvadehakuhare.avasitasya viShNor
03280334 bhaktyArdrayArpitamanA na pR^ithagdidR^ikShet
03280341 evaM harau bhagavati pratilabdhabhAvo
03280342 bhaktyA dravaddhR^idaya utpulakaH pramodAt
03280343 autkaNThyabAShpakalayA muhurardyamAnas
03280344 tachchApi chittabaDishaM shanakairviyu~Nkte
03280351 muktAshrayaM yarhi nirviShayaM viraktaM
03280352 nirvANamR^ichChati manaH sahasA yathArchiH
03280353 AtmAnamatra puruSho.avyavadhAnamekam
03280354 anvIkShate pratinivR^ittaguNapravAhaH
03280361 so.apyetayA charamayA manaso nivR^ittyA
03280362 tasminmahimnyavasitaH sukhaduHkhabAhye
03280363 hetutvamapyasati kartari duHkhayoryat
03280364 svAtmanvidhatta upalabdhaparAtmakAShThaH
03280371 dehaM cha taM na charamaH sthitamutthitaM vA
03280372 siddho vipashyati yato.adhyagamatsvarUpam
03280373 daivAdupetamatha daivavashAdapetaM
03280374 vAso yathA parikR^itaM madirAmadAndhaH
03280381 deho.api daivavashagaH khalu karma yAvat
03280382 svArambhakaM pratisamIkShata eva sAsuH
03280383 taM saprapa~nchamadhirUDhasamAdhiyogaH
03280384 svApnaM punarna bhajate pratibuddhavastuH
03280391 yathA putrAchcha vittAchcha pR^itha~NmartyaH pratIyate
03280392 apyAtmatvenAbhimatAddehAdeH puruShastathA
03280401 yatholmukAdvisphuli~NgAddhUmAdvApi svasambhavAt
03280402 apyAtmatvenAbhimatAdyathAgniH pR^ithagulmukAt
03280411 bhUtendriyAntaHkaraNAtpradhAnAjjIvasaMj~nitAt
03280412 AtmA tathA pR^ithagdraShTA bhagavAnbrahmasaMj~nitaH
03280421 sarvabhUteShu chAtmAnaM sarvabhUtAni chAtmani
03280422 IkShetAnanyabhAvena bhUteShviva tadAtmatAm
03280431 svayoniShu yathA jyotirekaM nAnA pratIyate
03280432 yonInAM guNavaiShamyAttathAtmA prakR^itau sthitaH
03280441 tasmAdimAM svAM prakR^itiM daivIM sadasadAtmikAm
03280442 durvibhAvyAM parAbhAvya svarUpeNAvatiShThate
03290010 devahUtiruvAcha
03290011 lakShaNaM mahadAdInAM prakR^iteH puruShasya cha
03290012 svarUpaM lakShyate.amIShAM yena tatpAramArthikam
03290021 yathA sA~NkhyeShu kathitaM yanmUlaM tatprachakShate
03290022 bhaktiyogasya me mArgaM brUhi vistarashaH prabho
03290031 virAgo yena puruSho bhagavansarvato bhavet
03290032 AchakShva jIvalokasya vividhA mama saMsR^itIH
03290041 kAlasyeshvararUpasya pareShAM cha parasya te
03290042 svarUpaM bata kurvanti yaddhetoH kushalaM janAH
03290051 lokasya mithyAbhimaterachakShuShashchiraM prasuptasya tamasyanAshraye
03290052 shrAntasya karmasvanuviddhayA dhiyA tvamAvirAsIH kila yogabhAskaraH
03290060 maitreya uvAcha
03290061 iti mAturvachaH shlakShNaM pratinandya mahAmuniH
03290062 AbabhAShe kurushreShTha prItastAM karuNArditaH
03290070 shrIbhagavAnuvAcha
03290071 bhaktiyogo bahuvidho mArgairbhAmini bhAvyate
03290072 svabhAvaguNamArgeNa puMsAM bhAvo vibhidyate
03290081 abhisandhAya yo hiMsAM dambhaM mAtsaryameva vA
03290082 saMrambhI bhinnadR^igbhAvaM mayi kuryAtsa tAmasaH
03290091 viShayAnabhisandhAya yasha aishvaryameva vA
03290092 archAdAvarchayedyo mAM pR^ithagbhAvaH sa rAjasaH
03290101 karmanirhAramuddishya parasminvA tadarpaNam
03290102 yajedyaShTavyamiti vA pR^ithagbhAvaH sa sAttvikaH
03290111 madguNashrutimAtreNa mayi sarvaguhAshaye
03290112 manogatiravichChinnA yathA ga~NgAmbhaso.ambudhau
03290121 lakShaNaM bhaktiyogasya nirguNasya hyudAhR^itam
03290122 ahaitukyavyavahitA yA bhaktiH puruShottame
03290131 sAlokyasArShTisAmIpya sArUpyaikatvamapyuta
03290132 dIyamAnaM na gR^ihNanti vinA matsevanaM janAH
03290141 sa eva bhaktiyogAkhya Atyantika udAhR^itaH
03290142 yenAtivrajya triguNaM madbhAvAyopapadyate
03290151 niShevitenAnimittena svadharmeNa mahIyasA
03290152 kriyAyogena shastena nAtihiMsreNa nityashaH
03290161 maddhiShNyadarshanasparsha pUjAstutyabhivandanaiH
03290162 bhUteShu madbhAvanayA sattvenAsa~Ngamena cha
03290171 mahatAM bahumAnena dInAnAmanukampayA
03290172 maitryA chaivAtmatulyeShu yamena niyamena cha
03290181 AdhyAtmikAnushravaNAnnAmasa~NkIrtanAchcha me
03290182 ArjavenAryasa~Ngena niraha~NkriyayA tathA
03290191 maddharmaNo guNairetaiH parisaMshuddha AshayaH
03290192 puruShasyA~njasAbhyeti shrutamAtraguNaM hi mAm
03290201 yathA vAtaratho ghrANamAvR^i~Nkte gandha AshayAt
03290202 evaM yogarataM cheta AtmAnamavikAri yat
03290211 ahaM sarveShu bhUteShu bhUtAtmAvasthitaH sadA
03290212 tamavaj~nAya mAM martyaH kurute.archAviDambanam
03290221 yo mAM sarveShu bhUteShu santamAtmAnamIshvaram
03290222 hitvArchAM bhajate mauDhyAdbhasmanyeva juhoti saH
03290231 dviShataH parakAye mAM mAnino bhinnadarshinaH
03290232 bhUteShu baddhavairasya na manaH shAntimR^ichChati
03290241 ahamuchchAvachairdravyaiH kriyayotpannayAnaghe
03290242 naiva tuShye.archito.archAyAM bhUtagrAmAvamAninaH
03290251 archAdAvarchayettAvadIshvaraM mAM svakarmakR^it
03290252 yAvanna veda svahR^idi sarvabhUteShvavasthitam
03290261 Atmanashcha parasyApi yaH karotyantarodaram
03290262 tasya bhinnadR^isho mR^ityurvidadhe bhayamulbaNam
03290271 atha mAM sarvabhUteShu bhUtAtmAnaM kR^itAlayam
03290272 arhayeddAnamAnAbhyAM maitryAbhinnena chakShuShA
03290281 jIvAH shreShThA hyajIvAnAM tataH prANabhR^itaH shubhe
03290282 tataH sachittAH pravarAstatashchendriyavR^ittayaH
03290291 tatrApi sparshavedibhyaH pravarA rasavedinaH
03290292 tebhyo gandhavidaH shreShThAstataH shabdavido varAH
03290301 rUpabhedavidastatra tatashchobhayatodataH
03290302 teShAM bahupadAH shreShThAshchatuShpAdastato dvipAt
03290311 tato varNAshcha chatvArasteShAM brAhmaNa uttamaH
03290312 brAhmaNeShvapi vedaj~no hyarthaj~no.abhyadhikastataH
03290321 arthaj~nAtsaMshayachChettA tataH shreyAnsvakarmakR^it
03290322 muktasa~Ngastato bhUyAnadogdhA dharmamAtmanaH
03290331 tasmAnmayyarpitAsheSha kriyArthAtmA nirantaraH
03290332 mayyarpitAtmanaH puMso mayi sannyastakarmaNaH
03290333 na pashyAmi paraM bhUtamakartuH samadarshanAt
03290341 manasaitAni bhUtAni praNamedbahumAnayan
03290342 Ishvaro jIvakalayA praviShTo bhagavAniti
03290351 bhaktiyogashcha yogashcha mayA mAnavyudIritaH
03290352 yayorekatareNaiva puruShaH puruShaM vrajet
03290361 etadbhagavato rUpaM brahmaNaH paramAtmanaH
03290362 paraM pradhAnaM puruShaM daivaM karmavicheShTitam
03290371 rUpabhedAspadaM divyaM kAla ityabhidhIyate
03290372 bhUtAnAM mahadAdInAM yato bhinnadR^ishAM bhayam
03290381 yo.antaH pravishya bhUtAni bhUtairattyakhilAshrayaH
03290382 sa viShNvAkhyo.adhiyaj~no.asau kAlaH kalayatAM prabhuH
03290391 na chAsya kashchiddayito na dveShyo na cha bAndhavaH
03290392 Avishatyapramatto.asau pramattaM janamantakR^it
03290401 yadbhayAdvAti vAto.ayaM sUryastapati yadbhayAt
03290402 yadbhayAdvarShate devo bhagaNo bhAti yadbhayAt
03290411 yadvanaspatayo bhItA latAshchauShadhibhiH saha
03290412 sve sve kAle.abhigR^ihNanti puShpANi cha phalAni cha
03290421 sravanti sarito bhItA notsarpatyudadhiryataH
03290422 agnirindhe sagiribhirbhUrna majjati yadbhayAt
03290431 nabho dadAti shvasatAM padaM yanniyamAdadaH
03290432 lokaM svadehaM tanute mahAnsaptabhirAvR^itam
03290441 guNAbhimAnino devAH sargAdiShvasya yadbhayAt
03290442 vartante.anuyugaM yeShAM vasha etachcharAcharam
03290451 so.ananto.antakaraH kAlo.anAdirAdikR^idavyayaH
03290452 janaM janena janayanmArayanmR^ityunAntakam
03300010 kapila uvAcha
03300011 tasyaitasya jano nUnaM nAyaM vedoruvikramam
03300012 kAlyamAno.api balino vAyoriva ghanAvaliH
03300021 yaM yamarthamupAdatte duHkhena sukhahetave
03300022 taM taM dhunoti bhagavAnpumAnChochati yatkR^ite
03300031 yadadhruvasya dehasya sAnubandhasya durmatiH
03300032 dhruvANi manyate mohAdgR^ihakShetravasUni cha
03300041 janturvai bhava etasminyAM yAM yonimanuvrajet
03300042 tasyAM tasyAM sa labhate nirvR^itiM na virajyate
03300051 narakastho.api dehaM vai na pumAMstyaktumichChati
03300052 nArakyAM nirvR^itau satyAM devamAyAvimohitaH
03300061 AtmajAyAsutAgAra pashudraviNabandhuShu
03300062 nirUDhamUlahR^idaya AtmAnaM bahu manyate
03300071 sandahyamAnasarvA~Nga eShAmudvahanAdhinA
03300072 karotyavirataM mUDho duritAni durAshayaH
03300081 AkShiptAtmendriyaH strINAmasatInAM cha mAyayA
03300082 raho rachitayAlApaiH shishUnAM kalabhAShiNAm
03300091 gR^iheShu kUTadharmeShu duHkhatantreShvatandritaH
03300092 kurvanduHkhapratIkAraM sukhavanmanyate gR^ihI
03300101 arthairApAditairgurvyA hiMsayetastatashcha tAn
03300102 puShNAti yeShAM poSheNa sheShabhugyAtyadhaH svayam
03300111 vArtAyAM lupyamAnAyAmArabdhAyAM punaH punaH
03300112 lobhAbhibhUto niHsattvaH parArthe kurute spR^ihAm
03300121 kuTumbabharaNAkalpo mandabhAgyo vR^ithodyamaH
03300122 shriyA vihInaH kR^ipaNo dhyAyanChvasiti mUDhadhIH
03300131 evaM svabharaNAkalpaM tatkalatrAdayastathA
03300132 nAdriyante yathA pUrvaM kInAshA iva gojaram
03300141 tatrApyajAtanirvedo bhriyamANaH svayambhR^itaiH
03300142 jarayopAttavairUpyo maraNAbhimukho gR^ihe
03300151 Aste.avamatyopanyastaM gR^ihapAla ivAharan
03300152 AmayAvyapradIptAgniralpAhAro.alpacheShTitaH
03300161 vAyunotkramatottAraH kaphasaMruddhanADikaH
03300162 kAsashvAsakR^itAyAsaH kaNThe ghuraghurAyate
03300171 shayAnaH parishochadbhiH parivItaH svabandhubhiH
03300172 vAchyamAno.api na brUte kAlapAshavashaM gataH
03300181 evaM kuTumbabharaNe vyApR^itAtmAjitendriyaH
03300182 mriyate rudatAM svAnAmuruvedanayAstadhIH
03300191 yamadUtau tadA prAptau bhImau sarabhasekShaNau
03300192 sa dR^iShTvA trastahR^idayaH shakR^inmUtraM vimu~nchati
03300201 yAtanAdeha AvR^itya pAshairbaddhvA gale balAt
03300202 nayato dIrghamadhvAnaM daNDyaM rAjabhaTA yathA
03300211 tayornirbhinnahR^idayastarjanairjAtavepathuH
03300212 pathi shvabhirbhakShyamANa Arto.aghaM svamanusmaran
03300221 kShuttR^iTparIto.arkadavAnalAnilaiH santapyamAnaH pathi taptavAluke
03300222 kR^ichChreNa pR^iShThe kashayA cha tADitashchalatyashakto.api nirAshramodake
03300231 tatra tatra patanChrAnto mUrchChitaH punarutthitaH
03300232 pathA pApIyasA nItastarasA yamasAdanam
03300241 yojanAnAM sahasrANi navatiM nava chAdhvanaH
03300242 tribhirmuhUrtairdvAbhyAM vA nItaH prApnoti yAtanAH
03300251 AdIpanaM svagAtrANAM veShTayitvolmukAdibhiH
03300252 AtmamAMsAdanaM kvApi svakR^ittaM parato.api vA
03300261 jIvatashchAntrAbhyuddhAraH shvagR^idhrairyamasAdane
03300262 sarpavR^ishchikadaMshAdyairdashadbhishchAtmavaishasam
03300271 kR^intanaM chAvayavasho gajAdibhyo bhidApanam
03300272 pAtanaM girishR^i~Ngebhyo rodhanaM chAmbugartayoH
03300281 yAstAmisrAndhatAmisrA rauravAdyAshcha yAtanAH
03300282 bhu~Nkte naro vA nArI vA mithaH sa~Ngena nirmitAH
03300291 atraiva narakaH svarga iti mAtaH prachakShate
03300292 yA yAtanA vai nArakyastA ihApyupalakShitAH
03300301 evaM kuTumbaM bibhrANa udarambhara eva vA
03300302 visR^ijyehobhayaM pretya bhu~Nkte tatphalamIdR^isham
03300311 ekaH prapadyate dhvAntaM hitvedaM svakalevaram
03300312 kushaletarapAtheyo bhUtadroheNa yadbhR^itam
03300321 daivenAsAditaM tasya shamalaM niraye pumAn
03300322 bhu~Nkte kuTumbapoShasya hR^itavitta ivAturaH
03300331 kevalena hyadharmeNa kuTumbabharaNotsukaH
03300332 yAti jIvo.andhatAmisraM charamaM tamasaH padam
03300341 adhastAnnaralokasya yAvatIryAtanAdayaH
03300342 kramashaH samanukramya punaratrAvrajechChuchiH
03310010 shrIbhagavAnuvAcha
03310011 karmaNA daivanetreNa janturdehopapattaye
03310012 striyAH praviShTa udaraM puMso retaHkaNAshrayaH
03310021 kalalaM tvekarAtreNa pa~ncharAtreNa budbudam
03310022 dashAhena tu karkandhUH peshyaNDaM vA tataH param
03310031 mAsena tu shiro dvAbhyAM bAhva~NghryAdya~NgavigrahaH
03310032 nakhalomAsthicharmANi li~NgachChidrodbhavastribhiH
03310041 chaturbhirdhAtavaH sapta pa~nchabhiH kShuttR^iDudbhavaH
03310042 ShaDbhirjarAyuNA vItaH kukShau bhrAmyati dakShiNe
03310051 mAturjagdhAnnapAnAdyairedhaddhAturasammate
03310052 shete viNmUtrayorgarte sa janturjantusambhave
03310061 kR^imibhiH kShatasarvA~NgaH saukumAryAtpratikShaNam
03310062 mUrchChAmApnotyurukleshastatratyaiH kShudhitairmuhuH
03310071 kaTutIkShNoShNalavaNa rUkShAmlAdibhirulbaNaiH
03310072 mAtR^ibhuktairupaspR^iShTaH sarvA~NgotthitavedanaH
03310081 ulbena saMvR^itastasminnantraishcha bahirAvR^itaH
03310082 Aste kR^itvA shiraH kukShau bhugnapR^iShThashirodharaH
03310091 akalpaH svA~NgacheShTAyAM shakunta iva pa~njare
03310092 tatra labdhasmR^itirdaivAtkarma janmashatodbhavam
03310093 smarandIrghamanuchChvAsaM sharma kiM nAma vindate
03310101 Arabhya saptamAnmAsAllabdhabodho.api vepitaH
03310102 naikatrAste sUtivAtairviShThAbhUriva sodaraH
03310111 nAthamAna R^iShirbhItaH saptavadhriH kR^itA~njaliH
03310112 stuvIta taM viklavayA vAchA yenodare.arpitaH
03310120 janturuvAcha
03310121 tasyopasannamavituM jagadichChayAtta
03310122 nAnAtanorbhuvi chalachcharaNAravindam
03310123 so.ahaM vrajAmi sharaNaM hyakutobhayaM me
03310124 yenedR^ishI gatiradarshyasato.anurUpA
03310131 yastvatra baddha iva karmabhirAvR^itAtmA
03310132 bhUtendriyAshayamayImavalambya mAyAm
03310133 Aste vishuddhamavikAramakhaNDabodham
03310134 AtapyamAnahR^idaye.avasitaM namAmi
03310141 yaH pa~nchabhUtarachite rahitaH sharIre
03310142 chChanno.ayathendriyaguNArthachidAtmako.aham
03310143 tenAvikuNThamahimAnamR^iShiM tamenaM
03310144 vande paraM prakR^itipUruShayoH pumAMsam
03310151 yanmAyayoruguNakarmanibandhane.asmin
03310152 sAMsArike pathi charaMstadabhishrameNa
03310153 naShTasmR^itiH punarayaM pravR^iNIta lokaM
03310154 yuktyA kayA mahadanugrahamantareNa
03310161 j~nAnaM yadetadadadhAtkatamaH sa devas
03310162 traikAlikaM sthirachareShvanuvartitAMshaH
03310163 taM jIvakarmapadavImanuvartamAnAs
03310164 tApatrayopashamanAya vayaM bhajema
03310171 dehyanyadehavivare jaTharAgninAsR^ig
03310172 viNmUtrakUpapatito bhR^ishataptadehaH
03310173 ichChannito vivasituM gaNayansvamAsAn
03310174 nirvAsyate kR^ipaNadhIrbhagavankadA nu
03310181 yenedR^ishIM gatimasau dashamAsya Isha
03310182 sa~NgrAhitaH purudayena bhavAdR^ishena
03310183 svenaiva tuShyatu kR^itena sa dInanAthaH
03310184 ko nAma tatprati vinA~njalimasya kuryAt
03310191 pashyatyayaM dhiShaNayA nanu saptavadhriH
03310192 shArIrake damasharIryaparaH svadehe
03310193 yatsR^iShTayAsaM tamahaM puruShaM purANaM
03310194 pashye bahirhR^idi cha chaityamiva pratItam
03310201 so.ahaM vasannapi vibho bahuduHkhavAsaM
03310202 garbhAnna nirjigamiShe bahirandhakUpe
03310203 yatropayAtamupasarpati devamAyA
03310204 mithyA matiryadanu saMsR^itichakrametat
03310211 tasmAdahaM vigataviklava uddhariShya
03310212 AtmAnamAshu tamasaH suhR^idAtmanaiva
03310213 bhUyo yathA vyasanametadanekarandhraM
03310214 mA me bhaviShyadupasAditaviShNupAdaH
03310220 kapila uvAcha
03310221 evaM kR^itamatirgarbhe dashamAsyaH stuvannR^iShiH
03310222 sadyaH kShipatyavAchInaM prasUtyai sUtimArutaH
03310231 tenAvasR^iShTaH sahasA kR^itvAvAkShira AturaH
03310232 viniShkrAmati kR^ichChreNa niruchChvAso hatasmR^itiH
03310241 patito bhuvyasR^i~NmishraH viShThAbhUriva cheShTate
03310242 rorUyati gate j~nAne viparItAM gatiM gataH
03310251 parachChandaM na viduShA puShyamANo janena saH
03310252 anabhipretamApannaH pratyAkhyAtumanIshvaraH
03310261 shAyito.ashuchiparya~Nke jantuH svedajadUShite
03310262 neshaH kaNDUyane.a~NgAnAmAsanotthAnacheShTane
03310271 tudantyAmatvachaM daMshA mashakA matkuNAdayaH
03310272 rudantaM vigataj~nAnaM kR^imayaH kR^imikaM yathA
03310281 ityevaM shaishavaM bhuktvA duHkhaM paugaNDameva cha
03310282 alabdhAbhIpsito.aj~nAnAdiddhamanyuH shuchArpitaH
03310291 saha dehena mAnena vardhamAnena manyunA
03310292 karoti vigrahaM kAmI kAmiShvantAya chAtmanaH
03310301 bhUtaiH pa~nchabhirArabdhe dehe dehyabudho.asakR^it
03310302 ahaM mametyasadgrAhaH karoti kumatirmatim
03310311 tadarthaM kurute karma yadbaddho yAti saMsR^itim
03310312 yo.anuyAti dadatkleshamavidyAkarmabandhanaH
03310321 yadyasadbhiH pathi punaH shishnodarakR^itodyamaiH
03310322 Asthito ramate jantustamo vishati pUrvavat
03310331 satyaM shauchaM dayA maunaM buddhiH shrIrhrIryashaH kShamA
03310332 shamo damo bhagashcheti yatsa~NgAdyAti sa~NkShayam
03310341 teShvashAnteShu mUDheShu khaNDitAtmasvasAdhuShu
03310342 sa~NgaM na kuryAchChochyeShu yoShitkrIDAmR^igeShu cha
03310351 na tathAsya bhavenmoho bandhashchAnyaprasa~NgataH
03310352 yoShitsa~NgAdyathA puMso yathA tatsa~Ngisa~NgataH
03310361 prajApatiH svAM duhitaraM dR^iShTvA tadrUpadharShitaH
03310362 rohidbhUtAM so.anvadhAvadR^ikSharUpI hatatrapaH
03310371 tatsR^iShTasR^iShTasR^iShTeShu ko nvakhaNDitadhIH pumAn
03310372 R^iShiM nArAyaNamR^ite yoShinmayyeha mAyayA
03310381 balaM me pashya mAyAyAH strImayyA jayino dishAm
03310382 yA karoti padAkrAntAnbhrUvijR^imbheNa kevalam
03310391 sa~NgaM na kuryAtpramadAsu jAtu yogasya pAraM paramArurukShuH
03310392 matsevayA pratilabdhAtmalAbho vadanti yA nirayadvAramasya
03310401 yopayAti shanairmAyA yoShiddevavinirmitA
03310402 tAmIkShetAtmano mR^ityuM tR^iNaiH kUpamivAvR^itam
03310411 yAM manyate patiM mohAnmanmAyAmR^iShabhAyatIm
03310412 strItvaM strIsa~NgataH prApto vittApatyagR^ihapradam
03310421 tAmAtmano vijAnIyAtpatyapatyagR^ihAtmakam
03310422 daivopasAditaM mR^ityuM mR^igayorgAyanaM yathA
03310431 dehena jIvabhUtena lokAllokamanuvrajan
03310432 bhu~njAna eva karmANi karotyavirataM pumAn
03310441 jIvo hyasyAnugo deho bhUtendriyamanomayaH
03310442 tannirodho.asya maraNamAvirbhAvastu sambhavaH
03310451 dravyopalabdhisthAnasya dravyekShAyogyatA yadA
03310452 tatpa~nchatvamahaMmAnAdutpattirdravyadarshanam
03310461 yathAkShNordravyAvayava darshanAyogyatA yadA
03310462 tadaiva chakShuSho draShTurdraShTR^itvAyogyatAnayoH
03310471 tasmAnna kAryaH santrAso na kArpaNyaM na sambhramaH
03310472 buddhvA jIvagatiM dhIro muktasa~Ngashcharediha
03310481 samyagdarshanayA buddhyA yogavairAgyayuktayA
03310482 mAyAvirachite loke charennyasya kalevaram
03320010 kapila uvAcha
03320011 atha yo gR^ihamedhIyAndharmAnevAvasangR^ihe
03320012 kAmamarthaM cha dharmAnsvAndogdhi bhUyaH piparti tAn
03320021 sa chApi bhagavaddharmAtkAmamUDhaH parA~NmukhaH
03320022 yajate kratubhirdevAnpitMshcha shraddhayAnvitaH
03320031 tachChraddhayAkrAntamatiH pitR^idevavrataH pumAn
03320032 gatvA chAndramasaM lokaM somapAH punareShyati
03320041 yadA chAhIndrashayyAyAM shete.anantAsano hariH
03320042 tadA lokA layaM yAnti ta ete gR^ihamedhinAm
03320051 ye svadharmAnna duhyanti dhIrAH kAmArthahetave
03320052 niHsa~NgA nyastakarmANaH prashAntAH shuddhachetasaH
03320061 nivR^ittidharmaniratA nirmamA niraha~NkR^itAH
03320062 svadharmAptena sattvena parishuddhena chetasA
03320071 sUryadvAreNa te yAnti puruShaM vishvatomukham
03320072 parAvareshaM prakR^itimasyotpattyantabhAvanam
03320081 dviparArdhAvasAne yaH pralayo brahmaNastu te
03320082 tAvadadhyAsate lokaM parasya parachintakAH
03320091 kShmAmbho.analAnilaviyanmanaindriyArtha
03320092 bhUtAdibhiH parivR^itaM pratisa~njihIrShuH
03320093 avyAkR^itaM vishati yarhi guNatrayAtmAkAlaM
03320094 parAkhyamanubhUya paraH svayambhUH
03320101 evaM paretya bhagavantamanupraviShTAye
03320102 yogino jitamarunmanaso virAgAH
03320103 tenaiva sAkamamR^itaM puruShaM purANaM
03320104 brahma pradhAnamupayAntyagatAbhimAnAH
03320111 atha taM sarvabhUtAnAM hR^itpadmeShu kR^itAlayam
03320112 shrutAnubhAvaM sharaNaM vraja bhAvena bhAmini
03320121 AdyaH sthiracharANAM yo vedagarbhaH saharShibhiH
03320122 yogeshvaraiH kumArAdyaiH siddhairyogapravartakaiH
03320131 bhedadR^iShTyAbhimAnena niHsa~NgenApi karmaNA
03320132 kartR^itvAtsaguNaM brahma puruShaM puruSharShabham
03320141 sa saMsR^itya punaH kAle kAleneshvaramUrtinA
03320142 jAte guNavyatikare yathApUrvaM prajAyate
03320151 aishvaryaM pArameShThyaM cha te.api dharmavinirmitam
03320152 niShevya punarAyAnti guNavyatikare sati
03320161 ye tvihAsaktamanasaH karmasu shraddhayAnvitAH
03320162 kurvantyapratiShiddhAni nityAnyapi cha kR^itsnashaH
03320171 rajasA kuNThamanasaH kAmAtmAno.ajitendriyAH
03320172 pitnyajantyanudinaM gR^iheShvabhiratAshayAH
03320181 traivargikAste puruShA vimukhA harimedhasaH
03320182 kathAyAM kathanIyoru vikramasya madhudviShaH
03320191 nUnaM daivena vihatA ye chAchyutakathAsudhAm
03320192 hitvA shR^iNvantyasadgAthAH purIShamiva viDbhujaH
03320201 dakShiNena pathAryamNaH pitR^ilokaM vrajanti te
03320202 prajAmanu prajAyante shmashAnAntakriyAkR^itaH
03320211 tataste kShINasukR^itAH punarlokamimaM sati
03320211 patanti vivashA devaiH sadyo vibhraMshitodayAH
03320221 tasmAttvaM sarvabhAvena bhajasva parameShThinam
03320222 tadguNAshrayayA bhaktyA bhajanIyapadAmbujam
03320231 vAsudeve bhagavati bhaktiyogaH prayojitaH
03320232 janayatyAshu vairAgyaM j~nAnaM yadbrahmadarshanam
03320241 yadAsya chittamartheShu sameShvindriyavR^ittibhiH
03320242 na vigR^ihNAti vaiShamyaM priyamapriyamityuta
03320251 sa tadaivAtmanAtmAnaM niHsa~NgaM samadarshanam
03320252 heyopAdeyarahitamArUDhaM padamIkShate
03320261 j~nAnamAtraM paraM brahma paramAtmeshvaraH pumAn
03320262 dR^ishyAdibhiH pR^ithagbhAvairbhagavAneka Iyate
03320271 etAvAneva yogena samagreNeha yoginaH
03320272 yujyate.abhimato hyartho yadasa~Ngastu kR^itsnashaH
03320281 j~nAnamekaM parAchInairindriyairbrahma nirguNam
03320282 avabhAtyartharUpeNa bhrAntyA shabdAdidharmiNA
03320291 yathA mahAnahaMrUpastrivR^itpa~nchavidhaH svarAT
03320292 ekAdashavidhastasya vapuraNDaM jagadyataH
03320301 etadvai shraddhayA bhaktyA yogAbhyAsena nityashaH
03320302 samAhitAtmA niHsa~Ngo viraktyA paripashyati
03320311 ityetatkathitaM gurvi j~nAnaM tadbrahmadarshanam
03320312 yenAnubuddhyate tattvaM prakR^iteH puruShasya cha
03320321 j~nAnayogashcha manniShTho nairguNyo bhaktilakShaNaH
03320322 dvayorapyeka evArtho bhagavachChabdalakShaNaH
03320331 yathendriyaiH pR^ithagdvArairartho bahuguNAshrayaH
03320332 eko nAneyate tadvadbhagavAnshAstravartmabhiH
03320341 kriyayA kratubhirdAnaistapaHsvAdhyAyamarshanaiH
03320342 AtmendriyajayenApi sannyAsena cha karmaNAm
03320351 yogena vividhA~Ngena bhaktiyogena chaiva hi
03320352 dharmeNobhayachihnena yaH pravR^ittinivR^ittimAn
03320361 AtmatattvAvabodhena vairAgyeNa dR^iDhena cha
03320362 Iyate bhagavAnebhiH saguNo nirguNaH svadR^ik
03320371 prAvochaM bhaktiyogasya svarUpaM te chaturvidham
03320372 kAlasya chAvyaktagateryo.antardhAvati jantuShu
03320381 jIvasya saMsR^itIrbahvIravidyAkarmanirmitAH
03320382 yAsva~Nga pravishannAtmA na veda gatimAtmanaH
03320391 naitatkhalAyopadishennAvinItAya karhichit
03320392 na stabdhAya na bhinnAya naiva dharmadhvajAya cha
03320401 na lolupAyopadishenna gR^ihArUDhachetase
03320402 nAbhaktAya cha me jAtu na madbhaktadviShAmapi
03320411 shraddadhAnAya bhaktAya vinItAyAnasUyave
03320412 bhUteShu kR^itamaitrAya shushrUShAbhiratAya cha
03320421 bahirjAtavirAgAya shAntachittAya dIyatAm
03320422 nirmatsarAya shuchaye yasyAhaM preyasAM priyaH
03320431 ya idaM shR^iNuyAdamba shraddhayA puruShaH sakR^it
03320432 yo vAbhidhatte machchittaH sa hyeti padavIM cha me
03330010 maitreya uvAcha
03330011 evaM nishamya kapilasya vacho janitrIsA kardamasya dayitA kila devahUtiH
03330012 visrastamohapaTalA tamabhipraNamyatuShTAva tattvaviShayA~NkitasiddhibhUmim
03330020 devahUtiruvAcha
03330021 athApyajo.antaHsalile shayAnaM bhUtendriyArthAtmamayaM vapuste
03330022 guNapravAhaM sadasheShabIjaM dadhyau svayaM yajjaTharAbjajAtaH
03330031 sa eva vishvasya bhavAnvidhatte guNapravAheNa vibhaktavIryaH
03330032 sargAdyanIho.avitathAbhisandhirAtmeshvaro.atarkyasahasrashaktiH
03330041 sa tvaM bhR^ito me jaThareNa nAtha kathaM nu yasyodara etadAsIt
03330042 vishvaM yugAnte vaTapatra ekaH shete sma mAyAshishura~NghripAnaH
03330051 tvaM dehatantraH prashamAya pApmanAM nideshabhAjAM cha vibho vibhUtaye
03330052 yathAvatArAstava sUkarAdayastathAyamapyAtmapathopalabdhaye
03330061 yannAmadheyashravaNAnukIrtanAdyatprahvaNAdyatsmaraNAdapi kvachit
03330062 shvAdo.api sadyaH savanAya kalpate kutaH punaste bhagavannu darshanAt
03330071 aho bata shvapacho.ato garIyAnyajjihvAgre vartate nAma tubhyam
03330072 tepustapaste juhuvuH sasnurAryA brahmAnUchurnAma gR^iNanti ye te
03330081 taM tvAmahaM brahma paraM pumAMsaM pratyaksrotasyAtmani saMvibhAvyam
03330082 svatejasA dhvastaguNapravAhaM vande viShNuM kapilaM vedagarbham
03330090 maitreya uvAcha
03330091 IDito bhagavAnevaM kapilAkhyaH paraH pumAn
03330092 vAchAviklavayetyAha mAtaraM mAtR^ivatsalaH
03330100 kapila uvAcha
03330101 mArgeNAnena mAtaste susevyenoditena me
03330102 Asthitena parAM kAShThAmachirAdavarotsyasi
03330111 shraddhatsvaitanmataM mahyaM juShTaM yadbrahmavAdibhiH
03330112 yena mAmabhayaM yAyA mR^ityumR^ichChantyatadvidaH
03330120 maitreya uvAcha
03330121 iti pradarshya bhagavAnsatIM tAmAtmano gatim
03330122 svamAtrA brahmavAdinyA kapilo.anumato yayau
03330131 sA chApi tanayoktena yogAdeshena yogayuk
03330132 tasminnAshrama ApIDe sarasvatyAH samAhitA
03330141 abhIkShNAvagAhakapishAnjaTilAnkuTilAlakAn
03330142 AtmAnaM chogratapasA bibhratI chIriNaM kR^isham
03330151 prajApateH kardamasya tapoyogavijR^imbhitam
03330152 svagArhasthyamanaupamyaM prArthyaM vaimAnikairapi
03330161 payaHphenanibhAH shayyA dAntA rukmaparichChadAH
03330162 AsanAni cha haimAni susparshAstaraNAni cha
03330171 svachChasphaTikakuDyeShu mahAmArakateShu cha
03330172 ratnapradIpA AbhAnti lalanA ratnasaMyutAH
03330181 gR^ihodyAnaM kusumitai ramyaM bahvamaradrumaiH
03330182 kUjadviha~NgamithunaM gAyanmattamadhuvratam
03330191 yatra praviShTamAtmAnaM vibudhAnucharA jaguH
03330192 vApyAmutpalagandhinyAM kardamenopalAlitam
03330201 hitvA tadIpsitatamamapyAkhaNDalayoShitAm
03330202 ki~nchichchakAra vadanaM putravishleShaNAturA
03330211 vanaM pravrajite patyAvapatyavirahAturA
03330212 j~nAtatattvApyabhUnnaShTe vatse gauriva vatsalA
03330221 tameva dhyAyatI devamapatyaM kapilaM harim
03330222 babhUvAchirato vatsa niHspR^ihA tAdR^ishe gR^ihe
03330231 dhyAyatI bhagavadrUpaM yadAha dhyAnagocharam
03330232 sutaH prasannavadanaM samastavyastachintayA
03330241 bhaktipravAhayogena vairAgyeNa balIyasA
03330242 yuktAnuShThAnajAtena j~nAnena brahmahetunA
03330251 vishuddhena tadAtmAnamAtmanA vishvatomukham
03330252 svAnubhUtyA tirobhUta mAyAguNavisheShaNam
03330261 brahmaNyavasthitamatirbhagavatyAtmasaMshraye
03330262 nivR^ittajIvApattitvAtkShINakleshAptanirvR^itiH
03330271 nityArUDhasamAdhitvAtparAvR^ittaguNabhramA
03330272 na sasmAra tadAtmAnaM svapne dR^iShTamivotthitaH
03330281 taddehaH parataH poSho.apyakR^ishashchAdhyasambhavAt
03330282 babhau malairavachChannaH sadhUma iva pAvakaH
03330291 svA~NgaM tapoyogamayaM muktakeshaM gatAmbaram
03330292 daivaguptaM na bubudhe vAsudevapraviShTadhIH
03330301 evaM sA kapiloktena mArgeNAchirataH param
03330302 AtmAnaM brahmanirvANaM bhagavantamavApa ha
03330311 tadvIrAsItpuNyatamaM kShetraM trailokyavishrutam
03330312 nAmnA siddhapadaM yatra sA saMsiddhimupeyuShI
03330321 tasyAstadyogavidhuta mArtyaM martyamabhUtsarit
03330322 srotasAM pravarA saumya siddhidA siddhasevitA
03330331 kapilo.api mahAyogI bhagavAnpiturAshramAt
03330332 mAtaraM samanuj~nApya prAgudIchIM dishaM yayau
03330341 siddhachAraNagandharvairmunibhishchApsarogaNaiH
03330342 stUyamAnaH samudreNa dattArhaNaniketanaH
03330351 Aste yogaM samAsthAya sA~NkhyAchAryairabhiShTutaH
03330352 trayANAmapi lokAnAmupashAntyai samAhitaH
03330361 etannigaditaM tAta yatpR^iShTo.ahaM tavAnagha
03330362 kapilasya cha saMvAdo devahUtyAshcha pAvanaH
03330371 ya idamanushR^iNoti yo.abhidhatte kapilamunermatamAtmayogaguhyam
03330372 bhagavati kR^itadhIH suparNaketAvupalabhate bhagavatpadAravindam
04010010 maitreya uvAcha
04010011 manostu shatarUpAyAM tisraH kanyAshcha jaj~nire
04010012 AkUtirdevahUtishcha prasUtiriti vishrutAH
04010021 AkUtiM ruchaye prAdAdapi bhrAtR^imatIM nR^ipaH
04010022 putrikAdharmamAshritya shatarUpAnumoditaH
04010031 prajApatiH sa bhagavAnruchistasyAmajIjanat
04010032 mithunaM brahmavarchasvI parameNa samAdhinA
04010041 yastayoH puruShaH sAkShAdviShNuryaj~nasvarUpadhR^ik
04010042 yA strI sA dakShiNA bhUteraMshabhUtAnapAyinI
04010051 Aninye svagR^ihaM putryAH putraM vitatarochiSham
04010052 svAyambhuvo mudA yukto ruchirjagrAha dakShiNAm
04010061 tAM kAmayAnAM bhagavAnuvAha yajuShAM patiH
04010062 tuShTAyAM toShamApanno.a janayaddvAdashAtmajAn
04010071 toShaH pratoShaH santoSho bhadraH shAntiriDaspatiH
04010072 idhmaH kavirvibhuH svahnaH sudevo rochano dviShaT
04010081 tuShitA nAma te devA AsansvAyambhuvAntare
04010082 marIchimishrA R^iShayo yaj~naH suragaNeshvaraH
04010091 priyavratottAnapAdau manuputrau mahaujasau
04010092 tatputrapautranaptR^INAmanuvR^ittaM tadantaram
04010101 devahUtimadAttAta kardamAyAtmajAM manuH
04010102 tatsambandhi shrutaprAyaM bhavatA gadato mama
04010111 dakShAya brahmaputrAya prasUtiM bhagavAnmanuH
04010112 prAyachChadyatkR^itaH sargastrilokyAM vitato mahAn
04010121 yAH kardamasutAH proktA nava brahmarShipatnayaH
04010122 tAsAM prasUtiprasavaM prochyamAnaM nibodha me
04010131 patnI marIchestu kalA suShuve kardamAtmajA
04010132 kashyapaM pUrNimAnaM cha yayorApUritaM jagat
04010141 pUrNimAsUta virajaM vishvagaM cha parantapa
04010142 devakulyAM hareH pAda shauchAdyAbhUtsariddivaH
04010151 atreH patnyanasUyA trI~njaj~ne suyashasaH sutAn
04010152 dattaM durvAsasaM somamAtmeshabrahmasambhavAn
04010160 vidura uvAcha
04010161 atrergR^ihe surashreShThAH sthityutpattyantahetavaH
04010162 ki~nchichchikIrShavo jAtA etadAkhyAhi me guro
04010170 maitreya uvAcha
04010171 brahmaNA choditaH sR^iShTAvatrirbrahmavidAM varaH
04010172 saha patnyA yayAvR^ikShaM kulAdriM tapasi sthitaH
04010181 tasminprasUnastabaka palAshAshokakAnane
04010182 vArbhiH sravadbhirudghuShTe nirvindhyAyAH samantataH
04010191 prANAyAmena saMyamya mano varShashataM muniH
04010192 atiShThadekapAdena nirdvandvo.anilabhojanaH
04010201 sharaNaM taM prapadye.ahaM ya eva jagadIshvaraH
04010202 prajAmAtmasamAM mahyaM prayachChatviti chintayan
04010211 tapyamAnaM tribhuvanaM prANAyAmaidhasAgninA
04010212 nirgatena munermUrdhnaH samIkShya prabhavastrayaH
04010221 apsaromunigandharva siddhavidyAdharoragaiH
04010222 vitAyamAnayashasastadAshramapadaM yayuH
04010231 tatprAdurbhAvasaMyoga vidyotitamanA muniH
04010232 uttiShThannekapAdena dadarsha vibudharShabhAn
04010241 praNamya daNDavadbhUmAvupatasthe.arhaNA~njaliH
04010242 vR^iShahaMsasuparNasthAnsvaiH svaishchihnaishcha chihnitAn
04010251 kR^ipAvalokena hasad vadanenopalambhitAn
04010252 tadrochiShA pratihate nimIlya munirakShiNI
04010261 chetastatpravaNaM yu~njannastAvItsaMhatA~njaliH
04010262 shlakShNayA sUktayA vAchA sarvalokagarIyasaH
04010270 atriruvAcha
04010271 vishvodbhavasthitilayeShu vibhajyamAnair
04010272 mAyAguNairanuyugaM vigR^ihItadehAH
04010273 te brahmaviShNugirishAH praNato.asmyahaM vas
04010274 tebhyaH ka eva bhavatAM ma ihopahUtaH
04010281 eko mayeha bhagavAnvividhapradhAnaish
04010282 chittIkR^itaH prajananAya kathaM nu yUyam
04010283 atrAgatAstanubhR^itAM manaso.api dUrAd
04010284 brUta prasIdata mahAniha vismayo me
04010290 maitreya uvAcha
04010291 iti tasya vachaH shrutvA trayaste vibudharShabhAH
04010292 pratyAhuH shlakShNayA vAchA prahasya tamR^iShiM prabho
04010300 devA UchuH
04010301 yathA kR^itaste sa~Nkalpo bhAvyaM tenaiva nAnyathA
04010302 satsa~Nkalpasya te brahmanyadvai dhyAyati te vayam
04010311 athAsmadaMshabhUtAste AtmajA lokavishrutAH
04010312 bhavitAro.a~Nga bhadraM te visrapsyanti cha te yashaH
04010321 evaM kAmavaraM dattvA pratijagmuH sureshvarAH
04010322 sabhAjitAstayoH samyagdampatyormiShatostataH
04010331 somo.abhUdbrahmaNo.aMshena datto viShNostu yogavit
04010332 durvAsAH sha~NkarasyAMsho nibodhA~NgirasaH prajAH
04010341 shraddhA tva~NgirasaH patnI chatasro.asUta kanyakAH
04010342 sinIvAlI kuhU rAkA chaturthyanumatistathA
04010351 tatputrAvaparAvAstAM khyAtau svArochiShe.antare
04010352 utathyo bhagavAnsAkShAdbrahmiShThashcha bR^ihaspatiH
04010361 pulastyo.ajanayatpatnyAmagastyaM cha havirbhuvi
04010362 so.anyajanmani dahrAgnirvishravAshcha mahAtapAH
04010371 tasya yakShapatirdevaH kuberastviDaviDAsutaH
04010372 rAvaNaH kumbhakarNashcha tathAnyasyAM vibhIShaNaH
04010381 pulahasya gatirbhAryA trInasUta satI sutAn
04010382 karmashreShThaM varIyAMsaM sahiShNuM cha mahAmate
04010391 kratorapi kriyA bhAryA vAlakhilyAnasUyata
04010392 R^iShInShaShTisahasrANi jvalato brahmatejasA
04010401 UrjAyAM jaj~nire putrA vasiShThasya parantapa
04010402 chitraketupradhAnAste sapta brahmarShayo.amalAH
04010411 chitraketuH surochishcha virajA mitra eva cha
04010412 ulbaNo vasubhR^idyAno dyumAnshaktyAdayo.apare
04010421 chittistvatharvaNaH patnI lebhe putraM dhR^itavratam
04010422 dadhya~nchamashvashirasaM bhR^igorvaMshaM nibodha me
04010431 bhR^iguH khyAtyAM mahAbhAgaH patnyAM putrAnajIjanat
04010432 dhAtAraM cha vidhAtAraM shriyaM cha bhagavatparAm
04010441 AyatiM niyatiM chaiva sute merustayoradAt
04010442 tAbhyAM tayorabhavatAM mR^ikaNDaH prANa eva cha
04010451 mArkaNDeyo mR^ikaNDasya prANAdvedashirA muniH
04010452 kavishcha bhArgavo yasya bhagavAnushanA sutaH
04010461 ta ete munayaH kShattarlokAnsargairabhAvayan
04010462 eSha kardamadauhitra santAnaH kathitastava
04010463 shR^iNvataH shraddadhAnasya sadyaH pApaharaH paraH
04010471 prasUtiM mAnavIM dakSha upayeme hyajAtmajaH
04010472 tasyAM sasarja duhitR^IH ShoDashAmalalochanAH
04010481 trayodashAdAddharmAya tathaikAmagnaye vibhuH
04010482 pitR^ibhya ekAM yuktebhyo bhavAyaikAM bhavachChide
04010491 shraddhA maitrI dayA shAntistuShTiH puShTiH kriyonnatiH
04010492 buddhirmedhA titikShA hrIrmUrtirdharmasya patnayaH
04010501 shraddhAsUta shubhaM maitrI prasAdamabhayaM dayA
04010502 shAntiH sukhaM mudaM tuShTiH smayaM puShTirasUyata
04010511 yogaM kriyonnatirdarpamarthaM buddhirasUyata
04010512 medhA smR^itiM titikShA tu kShemaM hrIH prashrayaM sutam
04010521 mUrtiH sarvaguNotpattirnaranArAyaNAvR^iShI
04010531 yayorjanmanyado vishvamabhyanandatsunirvR^itam
04010532 manAMsi kakubho vAtAH praseduH sarito.adrayaH
04010541 divyavAdyanta tUryANi petuH kusumavR^iShTayaH
04010542 munayastuShTuvustuShTA jagurgandharvakinnarAH
04010551 nR^ityanti sma striyo devya AsItparamama~Ngalam
04010552 devA brahmAdayaH sarve upatasthurabhiShTavaiH
04010560 devA UchuH
04010561 yo mAyayA virachitaM nijayAtmanIdaM
04010562 khe rUpabhedamiva tatpratichakShaNAya
04010563 etena dharmasadane R^iShimUrtinAdya
04010564 prAdushchakAra puruShAya namaH parasmai
04010571 so.ayaM sthitivyatikaropashamAya sR^iShTAn
04010572 sattvena naH suragaNAnanumeyatattvaH
04010573 dR^ishyAdadabhrakaruNena vilokanena
04010574 yachChrIniketamamalaM kShipatAravindam
04010581 evaM suragaNaistAta bhagavantAvabhiShTutau
04010582 labdhAvalokairyayaturarchitau gandhamAdanam
04010591 tAvimau vai bhagavato hareraMshAvihAgatau
04010592 bhAravyayAya cha bhuvaH kR^iShNau yadukurUdvahau
04010601 svAhAbhimAninashchAgnerAtmajAMstrInajIjanat
04010602 pAvakaM pavamAnaM cha shuchiM cha hutabhojanam
04010611 tebhyo.agnayaH samabhava~nchatvAriMshachcha pa~ncha cha
04010612 ta evaikonapa~nchAshatsAkaM pitR^ipitAmahaiH
04010621 vaitAnike karmaNi yan nAmabhirbrahmavAdibhiH
04010622 Agneyya iShTayo yaj~ne nirUpyante.agnayastu te
04010631 agniShvAttA barhiShadaH saumyAH pitara AjyapAH
04010632 sAgnayo.anagnayasteShAM patnI dAkShAyaNI svadhA
04010641 tebhyo dadhAra kanye dve vayunAM dhAriNIM svadhA
04010642 ubhe te brahmavAdinyau j~nAnavij~nAnapArage
04010651 bhavasya patnI tu satI bhavaM devamanuvratA
04010652 AtmanaH sadR^ishaM putraM na lebhe guNashIlataH
04010661 pitaryapratirUpe sve bhavAyAnAgase ruShA
04010662 aprauDhaivAtmanAtmAnamajahAdyogasaMyutA
04020010 vidura uvAcha
04020011 bhave shIlavatAM shreShThe dakSho duhitR^ivatsalaH
04020012 vidveShamakarotkasmAdanAdR^ityAtmajAM satIm
04020021 kastaM charAcharaguruM nirvairaM shAntavigraham
04020022 AtmArAmaM kathaM dveShTi jagato daivataM mahat
04020031 etadAkhyAhi me brahma~njAmAtuH shvashurasya cha
04020032 vidveShastu yataH prANAMstatyaje dustyajAnsatI
04020040 maitreya uvAcha
04020041 purA vishvasR^ijAM satre sametAH paramarShayaH
04020042 tathAmaragaNAH sarve sAnugA munayo.agnayaH
04020051 tatra praviShTamR^iShayo dR^iShTvArkamiva rochiShA
04020052 bhrAjamAnaM vitimiraM kurvantaM tanmahatsadaH
04020061 udatiShThansadasyAste svadhiShNyebhyaH sahAgnayaH
04020062 R^ite viri~nchAM sharvaM cha tadbhAsAkShiptachetasaH
04020071 sadasaspatibhirdakSho bhagavAnsAdhu satkR^itaH
04020072 ajaM lokaguruM natvA niShasAda tadAj~nayA
04020081 prA~NniShaNNaM mR^iDaM dR^iShTvA nAmR^iShyattadanAdR^itaH
04020082 uvAcha vAmaM chakShurbhyAmabhivIkShya dahanniva
04020091 shrUyatAM brahmarShayo me sahadevAH sahAgnayaH
04020092 sAdhUnAM bruvato vR^ittaM nAj~nAnAnna cha matsarAt
04020101 ayaM tu lokapAlAnAM yashoghno nirapatrapaH
04020102 sadbhirAcharitaH panthA yena stabdhena dUShitaH
04020111 eSha me shiShyatAM prApto yanme duhituragrahIt
04020112 pANiM viprAgnimukhataH sAvitryA iva sAdhuvat
04020121 gR^ihItvA mR^igashAvAkShyAH pANiM markaTalochanaH
04020122 pratyutthAnAbhivAdArhe vAchApyakR^ita nochitam
04020131 luptakriyAyAshuchaye mAnine bhinnasetave
04020132 anichChannapyadAM bAlAM shUdrAyevoshatIM giram
04020141 pretAvAseShu ghoreShu pretairbhUtagaNairvR^itaH
04020142 aTatyunmattavannagno vyuptakesho hasanrudan
04020151 chitAbhasmakR^itasnAnaH pretasra~NnrasthibhUShaNaH
04020152 shivApadesho hyashivo matto mattajanapriyaH
04020153 patiH pramathanAthAnAM tamomAtrAtmakAtmanAm
04020161 tasmA unmAdanAthAya naShTashauchAya durhR^ide
04020162 dattA bata mayA sAdhvI chodite parameShThinA
04020170 maitreya uvAcha
04020171 vinindyaivaM sa girishamapratIpamavasthitam
04020172 dakSho.athApa upaspR^ishya kruddhaH shaptuM prachakrame
04020181 ayaM tu devayajana indropendrAdibhirbhavaH
04020182 saha bhAgaM na labhatAM devairdevagaNAdhamaH
04020191 niShidhyamAnaH sa sadasyamukhyairdakSho giritrAya visR^ijya shApam
04020192 tasmAdviniShkramya vivR^iddhamanyurjagAma kauravya nijaM niketanam
04020201 vij~nAya shApaM girishAnugAgraNIrnandIshvaro roShakaShAyadUShitaH
04020202 dakShAya shApaM visasarja dAruNaM ye chAnvamodaMstadavAchyatAM dvijAH
04020211 ya etanmartyamuddishya bhagavatyapratidruhi
04020212 druhyatyaj~naH pR^ithagdR^iShTistattvato vimukho bhavet
04020221 gR^iheShu kUTadharmeShu sakto grAmyasukhechChayA
04020222 karmatantraM vitanute vedavAdavipannadhIH
04020231 buddhyA parAbhidhyAyinyA vismR^itAtmagatiH pashuH
04020232 strIkAmaH so.astvatitarAM dakSho bastamukho.achirAt
04020241 vidyAbuddhiravidyAyAM karmamayyAmasau jaDaH
04020242 saMsarantviha ye chAmumanu sharvAvamAninam
04020251 giraH shrutAyAH puShpiNyA madhugandhena bhUriNA
04020252 mathnA chonmathitAtmAnaH sammuhyantu haradviShaH
04020261 sarvabhakShA dvijA vR^ittyai dhR^itavidyAtapovratAH
04020262 vittadehendriyArAmA yAchakA vicharantviha
04020271 tasyaivaM vadataH shApaM shrutvA dvijakulAya vai
04020272 bhR^iguH pratyasR^ijachChApaM brahmadaNDaM duratyayam
04020281 bhavavratadharA ye cha ye cha tAnsamanuvratAH
04020282 pAShaNDinaste bhavantu sachChAstraparipanthinaH
04020291 naShTashauchA mUDhadhiyo jaTAbhasmAsthidhAriNaH
04020292 vishantu shivadIkShAyAM yatra daivaM surAsavam
04020301 brahma cha brAhmaNAMshchaiva yadyUyaM parinindatha
04020302 setuM vidhAraNaM puMsAmataH pAShaNDamAshritAH
04020311 eSha eva hi lokAnAM shivaH panthAH sanAtanaH
04020312 yaM pUrve chAnusantasthuryatpramANaM janArdanaH
04020321 tadbrahma paramaM shuddhaM satAM vartma sanAtanam
04020322 vigarhya yAta pAShaNDaM daivaM vo yatra bhUtarAT
04020330 maitreya uvAcha
04020331 tasyaivaM vadataH shApaM bhR^igoH sa bhagavAnbhavaH
04020332 nishchakrAma tataH ki~nchidvimanA iva sAnugaH
04020341 te.api vishvasR^ijaH satraM sahasraparivatsarAn
04020342 saMvidhAya maheShvAsa yatrejya R^iShabho hariH
04020351 AplutyAvabhR^ithaM yatra ga~NgA yamunayAnvitA
04020352 virajenAtmanA sarve svaM svaM dhAma yayustataH
04030010 maitreya uvAcha
04030011 sadA vidviShatorevaM kAlo vai dhriyamANayoH
04030012 jAmAtuH shvashurasyApi sumahAnatichakrame
04030021 yadAbhiShikto dakShastu brahmaNA parameShThinA
04030022 prajApatInAM sarveShAmAdhipatye smayo.abhavat
04030031 iShTvA sa vAjapeyena brahmiShThAnabhibhUya cha
04030032 bR^ihaspatisavaM nAma samArebhe kratUttamam
04030041 tasminbrahmarShayaH sarve devarShipitR^idevatAH
04030042 AsankR^itasvastyayanAstatpatnyashcha sabhartR^ikAH
04030051 tadupashrutya nabhasi khecharANAM prajalpatAm
04030052 satI dAkShAyaNI devI pitR^iyaj~namahotsavam
04030061 vrajantIH sarvato digbhya upadevavarastriyaH
04030062 vimAnayAnAH sapreShThA niShkakaNThIH suvAsasaH
04030071 dR^iShTvA svanilayAbhyAshe lolAkShIrmR^iShTakuNDalAH
04030072 patiM bhUtapatiM devamautsukyAdabhyabhAShata
04030080 satyuvAcha
04030081 prajApateste shvashurasya sAmprataM niryApito yaj~namahotsavaH kila
04030082 vayaM cha tatrAbhisarAma vAma te yadyarthitAmI vibudhA vrajanti hi
04030091 tasminbhaginyo mama bhartR^ibhiH svakairdhruvaM gamiShyanti suhR^iddidR^ikShavaH
04030092 ahaM cha tasminbhavatAbhikAmaye sahopanItaM paribarhamarhitum
04030101 tatra svasR^Irme nanu bhartR^isammitA mAtR^iShvasR^IH klinnadhiyaM cha mAtaram
04030102 drakShye chirotkaNThamanA maharShibhirunnIyamAnaM cha mR^iDAdhvaradhvajam
04030111 tvayyetadAshcharyamajAtmamAyayA vinirmitaM bhAti guNatrayAtmakam
04030112 tathApyahaM yoShidatattvavichcha te dInA didR^ikShe bhava me bhavakShitim
04030121 pashya prayAntIrabhavAnyayoShito.apyala~NkR^itAH kAntasakhA varUthashaH
04030122 yAsAM vrajadbhiH shitikaNTha maNDitaM nabho vimAnaiH kalahaMsapANDubhiH
04030131 kathaM sutAyAH pitR^igehakautukaM nishamya dehaH suravarya ne~Ngate
04030132 anAhutA apyabhiyanti sauhR^idaM bharturgurordehakR^itashcha ketanam
04030141 tanme prasIdedamamartya vA~nChitaM kartuM bhavAnkAruNiko batArhati
04030142 tvayAtmano.ardhe.ahamadabhrachakShuShA nirUpitA mAnugR^ihANa yAchitaH
04030150 R^iShiruvAcha
04030151 evaM giritraH priyayAbhibhAShitaH pratyabhyadhatta prahasansuhR^itpriyaH
04030152 saMsmArito marmabhidaH kuvAgiShUnyAnAha ko vishvasR^ijAM samakShataH
04030160 shrIbhagavAnuvAcha
04030161 tvayoditaM shobhanameva shobhane anAhutA apyabhiyanti bandhuShu
04030162 te yadyanutpAditadoShadR^iShTayo balIyasAnAtmyamadena manyunA
04030171 vidyAtapovittavapurvayaHkulaiH satAM guNaiH ShaDbhirasattametaraiH
04030172 smR^itau hatAyAM bhR^itamAnadurdR^ishaH stabdhA na pashyanti hi dhAma bhUyasAm
04030181 naitAdR^ishAnAM svajanavyapekShayA gR^ihAnpratIyAdanavasthitAtmanAm
04030182 ye.abhyAgatAnvakradhiyAbhichakShate AropitabhrUbhiramarShaNAkShibhiH
04030191 tathAribhirna vyathate shilImukhaiH shete.arditA~Ngo hR^idayena dUyatA
04030192 svAnAM yathA vakradhiyAM duruktibhirdivAnishaM tapyati marmatADitaH
04030201 vyaktaM tvamutkR^iShTagateH prajApateH priyAtmajAnAmasi subhru me matA
04030202 tathApi mAnaM na pituH prapatsyase madAshrayAtkaH paritapyate yataH
04030211 pApachyamAnena hR^idAturendriyaH samR^iddhibhiH pUruShabuddhisAkShiNAm
04030212 akalpa eShAmadhiroDhuma~njasA paraM padaM dveShTi yathAsurA harim
04030221 pratyudgamaprashrayaNAbhivAdanaM vidhIyate sAdhu mithaH sumadhyame
04030222 prAj~naiH parasmai puruShAya chetasA guhAshayAyaiva na dehamAnine
04030231 sattvaM vishuddhaM vasudevashabditaM yadIyate tatra pumAnapAvR^itaH
04030232 sattve cha tasminbhagavAnvAsudevo hyadhokShajo me namasA vidhIyate
04030241 tatte nirIkShyo na pitApi dehakR^iddakSho mama dviTtadanuvratAshcha ye
04030242 yo vishvasR^igyaj~nagataM varoru mAmanAgasaM durvachasAkarottiraH
04030251 yadi vrajiShyasyatihAya madvacho bhadraM bhavatyA na tato bhaviShyati
04030252 sambhAvitasya svajanAtparAbhavo yadA sa sadyo maraNAya kalpate
04040010 maitreya uvAcha
04040011 etAvaduktvA virarAma sha~NkaraH patnya~NganAshaM hyubhayatra chintayan
04040012 suhR^iddidR^ikShuH parisha~NkitA bhavAnniShkrAmatI nirvishatI dvidhAsa sA
04040021 suhR^iddidR^ikShApratighAtadurmanAH snehAdrudatyashrukalAtivihvalA
04040022 bhavaM bhavAnyapratipUruShaM ruShA pradhakShyatIvaikShata jAtavepathuH
04040031 tato viniHshvasya satI vihAya taM shokena roSheNa cha dUyatA hR^idA
04040032 pitroragAtstraiNavimUDhadhIrgR^ihAnpremNAtmano yo.ardhamadAtsatAM priyaH
04040041 tAmanvagachChandrutavikramAM satImekAM trinetrAnucharAH sahasrashaH
04040042 sapArShadayakShA maNimanmadAdayaH purovR^iShendrAstarasA gatavyathAH
04040051 tAM sArikAkandukadarpaNAmbuja shvetAtapatravyajanasragAdibhiH
04040052 gItAyanairdundubhisha~NkhaveNubhirvR^iShendramAropya viTa~NkitA yayuH
04040061 AbrahmaghoShorjitayaj~navaishasaM viprarShijuShTaM vibudhaishcha sarvashaH
04040062 mR^iddArvayaHkA~nchanadarbhacharmabhirnisR^iShTabhANDaM yajanaM samAvishat
04040071 tAmAgatAM tatra na kashchanAdriyadvimAnitAM yaj~nakR^ito bhayAjjanaH
04040072 R^ite svasR^Irvai jananIM cha sAdarAH premAshrukaNThyaH pariShasvajurmudA
04040081 saudaryasamprashnasamarthavArtayA mAtrA cha mAtR^iShvasR^ibhishcha sAdaram
04040082 dattAM saparyAM varamAsanaM cha sA nAdatta pitrApratinanditA satI
04040091 arudrabhAgaM tamavekShya chAdhvaraM pitrA cha deve kR^itahelanaM vibhau
04040092 anAdR^itA yaj~nasadasyadhIshvarI chukopa lokAniva dhakShyatI ruShA
04040101 jagarha sAmarShavipannayA girA shivadviShaM dhUmapathashramasmayam
04040102 svatejasA bhUtagaNAnsamutthitAnnigR^ihya devI jagato.abhishR^iNvataH
04040110 devyuvAcha
04040111 na yasya loke.astyatishAyanaH priyastathApriyo dehabhR^itAM priyAtmanaH
04040112 tasminsamastAtmani muktavairake R^ite bhavantaM katamaH pratIpayet
04040121 doShAnpareShAM hi guNeShu sAdhavo gR^ihNanti kechinna bhavAdR^isho dvija
04040122 guNAMshcha phalgUnbahulIkariShNavo mahattamAsteShvavidadbhavAnagham
04040131 nAshcharyametadyadasatsu sarvadA mahadvinindA kuNapAtmavAdiShu
04040132 serShyaM mahApUruShapAdapAMsubhirnirastatejaHsu tadeva shobhanam
04040141 yaddvyakSharaM nAma gireritaM nR^iNAM sakR^itprasa~NgAdaghamAshu hanti tat
04040142 pavitrakIrtiM tamala~NghyashAsanaM bhavAnaho dveShTi shivaM shivetaraH
04040151 yatpAdapadmaM mahatAM mano.alibhirniShevitaM brahmarasAsavArthibhiH
04040152 lokasya yadvarShati chAshiSho.arthinastasmai bhavAndruhyati vishvabandhave
04040161 kiM vA shivAkhyamashivaM na vidustvadanye brahmAdayastamavakIrya jaTAH shmashAne
04040162 tanmAlyabhasmanR^ikapAlyavasatpishAchairye mUrdhabhirdadhati tachcharaNAvasR^iShTam
04040171 karNau pidhAya nirayAdyadakalpa Ishe dharmAvitaryasR^iNibhirnR^ibhirasyamAne
04040172 ChindyAtprasahya rushatImasatIM prabhushchejjihvAmasUnapi tato visR^ijetsa dharmaH
04040181 atastavotpannamidaM kalevaraM na dhArayiShye shitikaNThagarhiNaH
04040182 jagdhasya mohAddhi vishuddhimandhaso jugupsitasyoddharaNaM prachakShate
04040191 na vedavAdAnanuvartate matiH sva eva loke ramato mahAmuneH
04040192 yathA gatirdevamanuShyayoH pR^ithaksva eva dharme na paraM kShipetsthitaH
04040201 karma pravR^ittaM cha nivR^ittamapyR^itaM vede vivichyobhayali~NgamAshritam
04040202 virodhi tadyaugapadaikakartari dvayaM tathA brahmaNi karma narchChati
04040211 mA vaH padavyaH pitarasmadAsthitA yA yaj~nashAlAsu na dhUmavartmabhiH
04040212 tadannatR^iptairasubhR^idbhirIDitA avyaktali~NgA avadhUtasevitAH
04040221 naitena dehena hare kR^itAgaso dehodbhavenAlamalaM kujanmanA
04040222 vrIDA mamAbhUtkujanaprasa~Ngatastajjanma dhigyo mahatAmavadyakR^it
04040231 gotraM tvadIyaM bhagavAnvR^iShadhvajo dAkShAyaNItyAha yadA sudurmanAH
04040232 vyapetanarmasmitamAshu tadAhaM vyutsrakShya etatkuNapaM tvada~Ngajam
04040240 maitreya uvAcha
04040241 ityadhvare dakShamanUdya shatruhankShitAvudIchIM niShasAda shAntavAk
04040242 spR^iShTvA jalaM pItadukUlasaMvR^itA nimIlya dR^igyogapathaM samAvishat
04040251 kR^itvA samAnAvanilau jitAsanA sodAnamutthApya cha nAbhichakrataH
04040252 shanairhR^idi sthApya dhiyorasi sthitaM kaNThAdbhruvormadhyamaninditAnayat
04040261 evaM svadehaM mahatAM mahIyasA muhuH samAropitama~NkamAdarAt
04040262 jihAsatI dakSharuShA manasvinI dadhAra gAtreShvanilAgnidhAraNAm
04040271 tataH svabhartushcharaNAmbujAsavaM jagadguroshchintayatI na chAparam
04040272 dadarsha deho hatakalmaShaH satI sadyaH prajajvAla samAdhijAgninA
04040281 tatpashyatAM khe bhuvi chAdbhutaM mahadhA heti vAdaH sumahAnajAyata
04040282 hanta priyA daivatamasya devI jahAvasUnkena satI prakopitA
04040291 aho anAtmyaM mahadasya pashyata prajApateryasya charAcharaM prajAH
04040292 jahAvasUnyadvimatAtmajA satI manasvinI mAnamabhIkShNamarhati
04040301 so.ayaM durmarShahR^idayo brahmadhrukcha loke.apakIrtiM mahatImavApsyati
04040302 yada~NgajAM svAM puruShadviDudyatAM na pratyaShedhanmR^itaye.aparAdhataH
04040311 vadatyevaM jane satyA dR^iShTvAsutyAgamadbhutam
04040312 dakShaM tatpArShadA hantumudatiShThannudAyudhAH
04040321 teShAmApatatAM vegaM nishAmya bhagavAnbhR^iguH
04040322 yaj~naghnaghnena yajuShA dakShiNAgnau juhAva ha
04040331 adhvaryuNA hUyamAne devA utpeturojasA
04040332 R^ibhavo nAma tapasA somaM prAptAH sahasrashaH
04040341 tairalAtAyudhaiH sarve pramathAH sahaguhyakAH
04040342 hanyamAnA disho bhejurushadbhirbrahmatejasA
04050010 maitreya uvAcha
04050011 bhavo bhavAnyA nidhanaM prajApaterasatkR^itAyA avagamya nAradAt
04050012 svapArShadasainyaM cha tadadhvararbhubhirvidrAvitaM krodhamapAramAdadhe
04050021 kruddhaH sudaShTauShThapuTaH sa dhUrjaTirjaTAM taDidvahnisaTograrochiSham
04050022 utkR^itya rudraH sahasotthito hasangambhIranAdo visasarja tAM bhuvi
04050031 tato.atikAyastanuvA spR^ishandivaM sahasrabAhurghanaruktrisUryadR^ik
04050032 karAladaMShTro jvaladagnimUrdhajaH kapAlamAlI vividhodyatAyudhaH
04050041 taM kiM karomIti gR^iNantamAha baddhA~njaliM bhagavAnbhUtanAthaH
04050042 dakShaM sayaj~naM jahi madbhaTAnAM tvamagraNI rudra bhaTAMshako me
04050051 Aj~napta evaM kupitena manyunA sa devadevaM parichakrame vibhum
04050052 menetadAtmAnamasa~NgaraMhasA mahIyasAM tAta sahaH sahiShNum
04050061 anvIyamAnaH sa tu rudrapArShadairbhR^ishaM nadadbhirvyanadatsubhairavam
04050062 udyamya shUlaM jagadantakAntakaM samprAdravadghoShaNabhUShaNA~NghriH
04050071 athartvijo yajamAnaH sadasyAH kakubhyudIchyAM prasamIkShya reNum
04050072 tamaH kimetatkuta etadrajo.abhUditi dvijA dvijapatnyashcha dadhyuH
04050081 vAtA na vAnti na hi santi dasyavaH prAchInabarhirjIvati hogradaNDaH
04050082 gAvo na kAlyanta idaM kuto rajo loko.adhunA kiM pralayAya kalpate
04050091 prasUtimishrAH striya udvignachittA UchurvipAko vR^ijinasyaiva tasya
04050092 yatpashyantInAM duhitR^INAM prajeshaH sutAM satImavadadhyAvanAgAm
04050101 yastvantakAle vyuptajaTAkalApaH svashUlasUchyarpitadiggajendraH
04050102 vitatya nR^ityatyuditAstradordhvajAnuchchATTahAsastanayitnubhinnadik
04050111 amarShayitvA tamasahyatejasaM manyuplutaM durnirIkShyaM bhrukuTyA
04050112 karAladaMShTrAbhirudastabhAgaNaM syAtsvasti kiM kopayato vidhAtuH
04050121 bahvevamudvignadR^ishochyamAne janena dakShasya muhurmahAtmanaH
04050122 utpeturutpAtatamAH sahasrasho bhayAvahA divi bhUmau cha paryak
04050131 tAvatsa rudrAnucharairmahAmakho nAnAyudhairvAmanakairudAyudhaiH
04050132 pi~NgaiH pisha~NgairmakarodarAnanaiH paryAdravadbhirvidurAnvarudhyata
04050141 kechidbabha~njuH prAgvaMshaM patnIshAlAM tathApare
04050142 sada AgnIdhrashAlAM cha tadvihAraM mahAnasam
04050151 rurujuryaj~napAtrANi tathaike.agnInanAshayan
04050152 kuNDeShvamUtrayankechidbibhidurvedimekhalAH
04050161 abAdhanta munInanye eke patnIratarjayan
04050162 apare jagR^ihurdevAnpratyAsannAnpalAyitAn
04050171 bhR^iguM babandha maNimAnvIrabhadraH prajApatim
04050172 chaNDeshaH pUShaNaM devaM bhagaM nandIshvaro.agrahIt
04050181 sarva evartvijo dR^iShTvA sadasyAH sadivaukasaH
04050182 tairardyamAnAH subhR^ishaM grAvabhirnaikadhAdravan
04050191 juhvataH sruvahastasya shmashrUNi bhagavAnbhavaH
04050192 bhR^igorlulu~nche sadasi yo.ahasachChmashru darshayan
04050201 bhagasya netre bhagavAnpAtitasya ruShA bhuvi
04050202 ujjahAra sadastho.akShNA yaH shapantamasUsuchat
04050211 pUShNo hyapAtayaddantAnkAli~Ngasya yathA balaH
04050212 shapyamAne garimaNi yo.ahasaddarshayandataH
04050221 Akramyorasi dakShasya shitadhAreNa hetinA
04050222 Chindannapi taduddhartuM nAshaknottryambakastadA
04050231 shastrairastrAnvitairevamanirbhinnatvachaM haraH
04050232 vismayaM paramApanno dadhyau pashupatishchiram
04050241 dR^iShTvA saMj~napanaM yogaM pashUnAM sa patirmakhe
04050242 yajamAnapashoH kasya kAyAttenAharachChiraH
04050251 sAdhuvAdastadA teShAM karma tattasya pashyatAm
04050252 bhUtapretapishAchAnAM anyeShAM tadviparyayaH
04050261 juhAvaitachChirastasmindakShiNAgnAvamarShitaH
04050262 taddevayajanaM dagdhvA prAtiShThadguhyakAlayam
04060010 maitreya uvAcha
04060011 atha devagaNAH sarve rudrAnIkaiH parAjitAH
04060012 shUlapaTTishanistriMsha gadAparighamudgaraiH
04060021 sa~nChinnabhinnasarvA~NgAH sartviksabhyA bhayAkulAH
04060022 svayambhuve namaskR^itya kArtsnyenaitannyavedayan
04060031 upalabhya puraivaitadbhagavAnabjasambhavaH
04060032 nArAyaNashcha vishvAtmA na kasyAdhvaramIyatuH
04060041 tadAkarNya vibhuH prAha tejIyasi kR^itAgasi
04060042 kShemAya tatra sA bhUyAnna prAyeNa bubhUShatAm
04060051 athApi yUyaM kR^itakilbiShA bhavaM ye barhiSho bhAgabhAjaM parAduH
04060052 prasAdayadhvaM parishuddhachetasA kShipraprasAdaM pragR^ihItA~Nghripadmam
04060061 AshAsAnA jIvitamadhvarasya lokaH sapAlaH kupite na yasmin
04060062 tamAshu devaM priyayA vihInaM kShamApayadhvaM hR^idi viddhaM duruktaiH
04060071 nAhaM na yaj~no na cha yUyamanye ye dehabhAjo munayashcha tattvam
04060072 viduH pramANaM balavIryayorvA yasyAtmatantrasya ka upAyaM vidhitset
04060081 sa itthamAdishya surAnajastu taiH samanvitaH pitR^ibhiH saprajeshaiH
04060082 yayau svadhiShNyAnnilayaM puradviShaH kailAsamadripravaraM priyaM prabhoH
04060091 janmauShadhitapomantra yogasiddhairnaretaraiH
04060092 juShTaM kinnaragandharvairapsarobhirvR^itaM sadA
04060101 nAnAmaNimayaiH shR^i~NgairnAnAdhAtuvichitritaiH
04060102 nAnAdrumalatAgulmairnAnAmR^igagaNAvR^itaiH
04060111 nAnAmalaprasravaNairnAnAkandarasAnubhiH
04060112 ramaNaM viharantInAM ramaNaiH siddhayoShitAm
04060121 mayUrakekAbhirutaM madAndhAlivimUrchChitam
04060122 plAvitai raktakaNThAnAM kUjitaishcha patattriNAm
04060131 AhvayantamivoddhastairdvijAnkAmadughairdrumaiH
04060132 vrajantamiva mAta~NgairgR^iNantamiva nirjharaiH
04060141 mandAraiH pArijAtaishcha saralaishchopashobhitam
04060142 tamAlaiH shAlatAlaishcha kovidArAsanArjunaiH
04060151 chUtaiH kadambairnIpaishcha nAgapunnAgachampakaiH
04060152 pATalAshokabakulaiH kundaiH kurabakairapi
04060161 svarNArNashatapatraishcha varareNukajAtibhiH
04060162 kubjakairmallikAbhishcha mAdhavIbhishcha maNDitam
04060171 panasodumbarAshvattha plakShanyagrodhahi~NgubhiH
04060172 bhUrjairoShadhibhiH pUgai rAjapUgaishcha jambubhiH
04060181 kharjUrAmrAtakAmrAdyaiH priyAlamadhuke~NgudaiH
04060182 drumajAtibhiranyaishcha rAjitaM veNukIchakaiH
04060191 kumudotpalakahlAra shatapatravanarddhibhiH
04060192 nalinIShu kalaM kUjat khagavR^indopashobhitam
04060201 mR^igaiH shAkhAmR^igaiH kroDairmR^igendrairR^ikShashalyakaiH
04060202 gavayaiH sharabhairvyAghrai rurubhirmahiShAdibhiH
04060211 karNAntraikapadAshvAsyairnirjuShTaM vR^ikanAbhibhiH
04060212 kadalIkhaNDasaMruddha nalinIpulinashriyam
04060221 paryastaM nandayA satyAH snAnapuNyatarodayA
04060222 vilokya bhUteshagiriM vibudhA vismayaM yayuH
04060231 dadR^ishustatra te ramyAmalakAM nAma vai purIm
04060232 vanaM saugandhikaM chApi yatra tannAma pa~Nkajam
04060241 nandA chAlakanandA cha saritau bAhyataH puraH
04060242 tIrthapAdapadAmbhoja rajasAtIva pAvane
04060251 yayoH surastriyaH kShattaravaruhya svadhiShNyataH
04060252 krIDanti puMsaH si~nchantyo vigAhya ratikarshitAH
04060261 yayostatsnAnavibhraShTa navaku~Nkumapi~njaram
04060262 vitR^iSho.api pibantyambhaH pAyayanto gajA gajIH
04060271 tArahemamahAratna vimAnashatasa~NkulAm
04060272 juShTAM puNyajanastrIbhiryathA khaM sataDidghanam
04060281 hitvA yakSheshvarapurIM vanaM saugandhikaM cha tat
04060282 drumaiH kAmadughairhR^idyaM chitramAlyaphalachChadaiH
04060291 raktakaNThakhagAnIka svaramaNDitaShaTpadam
04060292 kalahaMsakulapreShThaM kharadaNDajalAshayam
04060301 vanaku~njarasa~NghR^iShTa harichandanavAyunA
04060302 adhi puNyajanastrINAM muhurunmathayanmanaH
04060311 vaidUryakR^itasopAnA vApya utpalamAlinIH
04060312 prAptaM kimpuruShairdR^iShTvA ta ArAddadR^ishurvaTam
04060321 sa yojanashatotsedhaH pAdonaviTapAyataH
04060322 paryakkR^itAchalachChAyo nirnIDastApavarjitaH
04060331 tasminmahAyogamaye mumukShusharaNe surAH
04060332 dadR^ishuH shivamAsInaM tyaktAmarShamivAntakam
04060341 sanandanAdyairmahAsiddhaiH shAntaiH saMshAntavigraham
04060342 upAsyamAnaM sakhyA cha bhartrA guhyakarakShasAm
04060351 vidyAtapoyogapathamAsthitaM tamadhIshvaram
04060352 charantaM vishvasuhR^idaM vAtsalyAllokama~Ngalam
04060361 li~NgaM cha tApasAbhIShTaM bhasmadaNDajaTAjinam
04060362 a~Ngena sandhyAbhraruchA chandralekhAM cha bibhratam
04060371 upaviShTaM darbhamayyAM bR^isyAM brahma sanAtanam
04060372 nAradAya pravochantaM pR^ichChate shR^iNvatAM satAm
04060381 kR^itvorau dakShiNe savyaM pAdapadmaM cha jAnuni
04060382 bAhuM prakoShThe.akShamAlAmAsInaM tarkamudrayA
04060391 taM brahmanirvANasamAdhimAshritaM vyupAshritaM girishaM yogakakShAm
04060392 salokapAlA munayo manUnAmAdyaM manuM prA~njalayaH praNemuH
04060401 sa tUpalabhyAgatamAtmayoniM surAsureshairabhivanditA~NghriH
04060402 utthAya chakre shirasAbhivandanamarhattamaH kasya yathaiva viShNuH
04060411 tathApare siddhagaNA maharShibhirye vai samantAdanu nIlalohitam
04060412 namaskR^itaH prAha shashA~NkashekharaM kR^itapraNAmaM prahasannivAtmabhUH
04060420 brahmovAcha
04060421 Ane tvAmIshaM vishvasya jagato yonibIjayoH
04060422 shakteH shivasya cha paraM yattadbrahmA nirantaram
04060431 tvameva bhagavannetachChivashaktyoH svarUpayoH
04060432 vishvaM sR^ijasi pAsyatsi krIDannUrNapaTo yathA
04060441 tvameva dharmArthadughAbhipattaye dakSheNa sUtreNa sasarjithAdhvaram
04060442 tvayaiva loke.avasitAshcha setavo yAnbrAhmaNAH shraddadhate dhR^itavratAH
04060451 tvaM karmaNAM ma~Ngala ma~NgalAnAM kartuH svalokaM tanuShe svaH paraM vA
04060452 ama~NgalAnAM cha tamisramulbaNaM viparyayaH kena tadeva kasyachit
04060461 na vai satAM tvachcharaNArpitAtmanAM bhUteShu sarveShvabhipashyatAM tava
04060462 bhUtAni chAtmanyapR^ithagdidR^ikShatAM prAyeNa roSho.abhibhavedyathA pashum
04060471 pR^ithagdhiyaH karmadR^isho durAshayAH parodayenArpitahR^idrujo.anisham
04060472 parAnduruktairvitudantyaruntudAstAnmAvadhIddaivavadhAnbhavadvidhaH
04060481 yasminyadA puShkaranAbhamAyayA durantayA spR^iShTadhiyaH pR^ithagdR^ishaH
04060482 kurvanti tatra hyanukampayA kR^ipAM na sAdhavo daivabalAtkR^ite kramam
04060491 bhavAMstu puMsaH paramasya mAyayA durantayAspR^iShTamatiH samastadR^ik
04060492 tayA hatAtmasvanukarmachetaHsvanugrahaM kartumihArhasi prabho
04060501 kurvadhvarasyoddharaNaM hatasya bhoH tvayAsamAptasya mano prajApateH
04060502 na yatra bhAgaM tava bhAgino daduH kuyAjino yena makho ninIyate
04060511 jIvatAdyajamAno.ayaM prapadyetAkShiNI bhagaH
04060512 bhR^igoH shmashrUNi rohantu pUShNo dantAshcha pUrvavat
04060521 devAnAM bhagnagAtrANAmR^itvijAM chAyudhAshmabhiH
04060522 bhavatAnugR^ihItAnAmAshu manyo.astvanAturam
04060531 eSha te rudra bhAgo.astu yaduchChiShTo.adhvarasya vai
04060532 yaj~naste rudra bhAgena kalpatAmadya yaj~nahan
04070010 maitreya uvAcha
04070011 ityajenAnunItena bhavena parituShyatA
04070012 abhyadhAyi mahAbAho prahasya shrUyatAmiti
04070020 mahAdeva uvAcha
04070021 nAghaM prajesha bAlAnAM varNaye nAnuchintaye
04070022 devamAyAbhibhUtAnAM daNDastatra dhR^ito mayA
04070031 prajApaterdagdhashIrShNo bhavatvajamukhaM shiraH
04070032 mitrasya chakShuShekSheta bhAgaM svaM barhiSho bhagaH
04070041 pUShA tu yajamAnasya dadbhirjakShatu piShTabhuk
04070042 devAH prakR^itasarvA~NgA ye ma uchCheShaNaM daduH
04070051 bAhubhyAmashvinoH pUShNo hastAbhyAM kR^itabAhavaH
04070052 bhavantvadhvaryavashchAnye bastashmashrurbhR^igurbhavet
04070060 maitreya uvAcha
04070061 tadA sarvANi bhUtAni shrutvA mIDhuShTamoditam
04070062 parituShTAtmabhistAta sAdhu sAdhvityathAbruvan
04070071 tato mIDhvAMsamAmantrya shunAsIrAH saharShibhiH
04070072 bhUyastaddevayajanaM samIDhvadvedhaso yayuH
04070081 vidhAya kArtsnyena cha tadyadAha bhagavAnbhavaH
04070082 sandadhuH kasya kAyena savanIyapashoH shiraH
04070091 sandhIyamAne shirasi dakSho rudrAbhivIkShitaH
04070092 sadyaH supta ivottasthau dadR^ishe chAgrato mR^iDam
04070101 tadA vR^iShadhvajadveSha kalilAtmA prajApatiH
04070102 shivAvalokAdabhavachCharaddhrada ivAmalaH
04070111 bhavastavAya kR^itadhIrnAshaknodanurAgataH
04070112 autkaNThyAdbAShpakalayA samparetAM sutAM smaran
04070121 kR^ichChrAtsaMstabhya cha manaH premavihvalitaH sudhIH
04070122 shashaMsa nirvyalIkena bhAveneshaM prajApatiH
04070130 dakSha uvAcha
04070131 bhUyAnanugraha aho bhavatA kR^ito me
04070132 daNDastvayA mayi bhR^ito yadapi pralabdhaH
04070133 na brahmabandhuShu cha vAM bhagavannavaj~nA
04070134 tubhyaM hareshcha kuta eva dhR^itavrateShu
04070141 vidyAtapovratadharAnmukhataH sma viprAn
04070142 brahmAtmatattvamavituM prathamaM tvamasrAk
04070143 tadbrAhmaNAnparama sarvavipatsu pAsi
04070144 pAlaH pashUniva vibho pragR^ihItadaNDaH
04070151 yo.asau mayAviditatattvadR^ishA sabhAyAM
04070152 kShipto duruktivishikhairvigaNayya tanmAm
04070153 arvAkpatantamarhattamanindayApAd
04070154 dR^iShTyArdrayA sa bhagavAnsvakR^itena tuShyet
04070160 maitreya uvAcha
04070161 kShamApyaivaM sa mIDhvAMsaM brahmaNA chAnumantritaH
04070162 karma santAnayAmAsa sopAdhyAyartvigAdibhiH
04070171 vaiShNavaM yaj~nasantatyai trikapAlaM dvijottamAH
04070172 puroDAshaM niravapanvIrasaMsargashuddhaye
04070181 adhvaryuNAttahaviShA yajamAno vishAmpate
04070182 dhiyA vishuddhayA dadhyau tathA prAdurabhUddhariH
04070191 tadA svaprabhayA teShAM dyotayantyA disho dasha
04070192 muShNaMsteja upAnItastArkShyeNa stotravAjinA
04070201 shyAmo hiraNyarashano.arkakirITajuShTo
04070202 nIlAlakabhramaramaNDitakuNDalAsyaH
04070203 sha~NkhAbjachakrasharachApagadAsicharma
04070204 vyagrairhiraNmayabhujairiva karNikAraH
04070211 vakShasyadhishritavadhUrvanamAlyudAra
04070212 hAsAvalokakalayA ramayaMshcha vishvam
04070213 pArshvabhramadvyajanachAmararAjahaMsaH
04070214 shvetAtapatrashashinopari rajyamAnaH
04070221 tamupAgatamAlakShya sarve suragaNAdayaH
04070222 praNemuH sahasotthAya brahmendratryakShanAyakAH
04070231 tattejasA hataruchaH sannajihvAH sasAdhvasAH
04070232 mUrdhnA dhR^itA~njalipuTA upatasthuradhokShajam
04070241 apyarvAgvR^ittayo yasya mahi tvAtmabhuvAdayaH
04070242 yathAmati gR^iNanti sma kR^itAnugrahavigraham
04070251 dakSho gR^ihItArhaNasAdanottamaM
04070252 yaj~neshvaraM vishvasR^ijAM paraM gurum
04070253 sunandanandAdyanugairvR^itaM mudA
04070254 gR^iNanprapede prayataH kR^itA~njaliH
04070260 dakSha uvAcha
04070261 shuddhaM svadhAmnyuparatAkhilabuddhyavasthaM
04070262 chinmAtramekamabhayaM pratiShidhya mAyAm
04070263 tiShThaMstayaiva puruShatvamupetya tasyAm
04070264 Aste bhavAnaparishuddha ivAtmatantraH
04070270 R^itvija UchuH
04070271 tattvaM na te vayamana~njana rudrashApAt
04070272 karmaNyavagrahadhiyo bhagavanvidAmaH
04070273 dharmopalakShaNamidaM trivR^idadhvarAkhyaM
04070274 j~nAtaM yadarthamadhidaivamado vyavasthAH
04070280 sadasyA UchuH
04070281 utpattyadhvanyasharaNa urukleshadurge.antakogra
04070282 vyAlAnviShTe viShayamR^igatR^iShyAtmagehorubhAraH
04070283 dvandvashvabhre khalamR^igabhaye shokadAve.aj~nasArthaH
04070284 pAdaukaste sharaNada kadA yAti kAmopasR^iShTaH
04070290 rudra uvAcha
04070291 tava varada varA~NghrAvAshiShehAkhilArthe
04070292 hyapi munibhirasaktairAdareNArhaNIye
04070293 yadi rachitadhiyaM mAvidyaloko.apaviddhaM
04070294 japati na gaNaye tattvatparAnugraheNa
04070300 bhR^iguruvAcha
04070301 yanmAyayA gahanayApahR^itAtmabodhA
04070302 brahmAdayastanubhR^itastamasi svapantaH
04070303 nAtmanshritaM tava vidantyadhunApi tattvaM
04070304 so.ayaM prasIdatu bhavAnpraNatAtmabandhuH
04070310 brahmovAcha
04070311 naitatsvarUpaM bhavato.asau padArtha bhedagrahaiH puruSho yAvadIkShet
04070312 j~nAnasya chArthasya guNasya chAshrayo mAyAmayAdvyatirikto matastvam
04070320 indra uvAcha
04070321 idamapyachyuta vishvabhAvanaM vapurAnandakaraM manodR^ishAm
04070322 suravidviTkShapaNairudAyudhairbhujadaNDairupapannamaShTabhiH
04070330 patnya UchuH
04070331 yaj~no.ayaM tava yajanAya kena sR^iShTo vidhvastaH pashupatinAdya dakShakopAt
04070332 taM nastvaM shavashayanAbhashAntamedhaM yaj~nAtmannalinaruchA dR^ishA punIhi
04070340 R^iShaya UchuH
04070341 ananvitaM te bhagavanvicheShTitaM yadAtmanA charasi hi karma nAjyase
04070342 vibhUtaye yata upasedurIshvarIM na manyate svayamanuvartatIM bhavAn
04070350 siddhA UchuH
04070351 ayaM tvatkathAmR^iShTapIyUShanadyAM manovAraNaH kleshadAvAgnidagdhaH
04070352 tR^iShArto.avagADho na sasmAra dAvaM na niShkrAmati brahmasampannavannaH
04070360 yajamAnyuvAcha
04070361 svAgataM te prasIdesha tubhyaM namaH shrInivAsa shriyA kAntayA trAhi naH
04070362 tvAmR^ite.adhIsha nA~NgairmakhaH shobhate shIrShahInaH kabandho yathA puruShaH
04070370 lokapAlA UchuH
04070371 dR^iShTaH kiM no dR^igbhirasadgrahaistvaM pratyagdraShTA dR^ishyate yena vishvam
04070372 mAyA hyeShA bhavadIyA hi bhUmanyastvaM ShaShThaH pa~nchabhirbhAsi bhUtaiH
04070380 yogeshvarA UchuH
04070381 preyAnna te.anyo.astyamutastvayi prabho vishvAtmanIkShenna pR^ithagya AtmanaH
04070382 athApi bhaktyesha tayopadhAvatAmananyavR^ittyAnugR^ihANa vatsala
04070391 jagadudbhavasthitilayeShu daivato bahubhidyamAnaguNayAtmamAyayA
04070392 rachitAtmabhedamataye svasaMsthayA vinivartitabhramaguNAtmane namaH
04070400 brahmovAcha
04070401 namaste shritasattvAya dharmAdInAM cha sUtaye
04070402 nirguNAya cha yatkAShThAM nAhaM vedApare.api cha
04070410 agniruvAcha
04070411 yattejasAhaM susamiddhatejA havyaM vahe svadhvara Ajyasiktam
04070412 taM yaj~niyaM pa~nchavidhaM cha pa~nchabhiH sviShTaM yajurbhiH praNato.asmi yaj~nam
04070420 devA UchuH
04070421 purA kalpApAye svakR^itamudarIkR^itya vikR^itaM
04070422 tvamevAdyastasminsalila uragendrAdhishayane
04070423 pumAnsheShe siddhairhR^idi vimR^ishitAdhyAtmapadaviH
04070424 sa evAdyAkShNoryaH pathi charasi bhR^ityAnavasi naH
04070430 gandharvA UchuH
04070431 aMshAMshAste deva marIchyAdaya ete brahmendrAdyA devagaNA rudrapurogAH
04070432 krIDAbhANDaM vishvamidaM yasya vibhUmantasmai nityaM nAtha namaste karavAma
04070440 vidyAdharA UchuH
04070441 tvanmAyayArthamabhipadya kalevare.asmin
04070442 kR^itvA mamAhamiti durmatirutpathaiH svaiH
04070443 kShipto.apyasadviShayalAlasa AtmamohaM
04070444 yuShmatkathAmR^itaniShevaka udvyudasyet
04070450 brAhmaNA UchuH
04070451 tvaM kratustvaM havistvaM hutAshaH svayaM tvaM hi mantraH samiddarbhapAtrANi cha
04070452 tvaM sadasyartvijo dampatI devatA agnihotraM svadhA soma AjyaM pashuH
04070461 tvaM purA gAM rasAyA mahAsUkaro daMShTrayA padminIM vAraNendro yathA
04070462 stUyamAno nadallIlayA yogibhirvyujjahartha trayIgAtra yaj~nakratuH
04070471 sa prasIda tvamasmAkamAkA~NkShatAM darshanaM te paribhraShTasatkarmaNAm
04070472 kIrtyamAne nR^ibhirnAmni yaj~nesha te yaj~navighnAH kShayaM yAnti tasmai namaH
04070480 maitreya uvAcha
04070481 iti dakShaH kaviryaj~naM bhadra rudrAbhimarshitam
04070482 kIrtyamAne hR^iShIkeshe sanninye yaj~nabhAvane
04070491 bhagavAnsvena bhAgena sarvAtmA sarvabhAgabhuk
04070492 dakShaM babhASha AbhAShya prIyamANa ivAnagha
04070500 shrIbhagavAnuvAcha
04070501 ahaM brahmA cha sharvashcha jagataH kAraNaM param
04070502 Atmeshvara upadraShTA svayandR^igavisheShaNaH
04070511 AtmamAyAM samAvishya so.ahaM guNamayIM dvija
04070512 sR^ijanrakShanharanvishvaM dadhre saMj~nAM kriyochitAm
04070521 tasminbrahmaNyadvitIye kevale paramAtmani
04070522 brahmarudrau cha bhUtAni bhedenAj~no.anupashyati
04070531 yathA pumAnna svA~NgeShu shiraHpANyAdiShu kvachit
04070532 pArakyabuddhiM kurute evaM bhUteShu matparaH
04070541 trayANAmekabhAvAnAM yo na pashyati vai bhidAm
04070542 sarvabhUtAtmanAM brahmansa shAntimadhigachChati
04070550 maitreya uvAcha
04070551 evaM bhagavatAdiShTaH prajApatipatirharim
04070552 architvA kratunA svena devAnubhayato.ayajat
04070561 rudraM cha svena bhAgena hyupAdhAvatsamAhitaH
04070562 karmaNodavasAnena somapAnitarAnapi
04070563 udavasya sahartvigbhiH sasnAvavabhR^ithaM tataH
04070571 tasmA apyanubhAvena svenaivAvAptarAdhase
04070572 dharma eva matiM dattvA tridashAste divaM yayuH
04070581 evaM dAkShAyaNI hitvA satI pUrvakalevaram
04070582 jaj~ne himavataH kShetre menAyAmiti shushruma
04070591 tameva dayitaM bhUya AvR^i~Nkte patimambikA
04070592 ananyabhAvaikagatiM shaktiH supteva pUruSham
04070601 etadbhagavataH shambhoH karma dakShAdhvaradruhaH
04070602 shrutaM bhAgavatAchChiShyAduddhavAnme bR^ihaspateH
04070611 idaM pavitraM paramIshacheShTitaM yashasyamAyuShyamaghaughamarShaNam
04070612 yo nityadAkarNya naro.anukIrtayeddhunotyaghaM kaurava bhaktibhAvataH
04080010 maitreya uvAcha
04080011 sanakAdyA nAradashcha R^ibhurhaMso.aruNiryatiH
04080012 naite gR^ihAnbrahmasutA hyAvasannUrdhvaretasaH
04080021 mR^iShAdharmasya bhAryAsIddambhaM mAyAM cha shatruhan
04080022 asUta mithunaM tattu nirR^itirjagR^ihe.aprajaH
04080031 tayoH samabhavallobho nikR^itishcha mahAmate
04080032 tAbhyAM krodhashcha hiMsA cha yadduruktiH svasA kaliH
04080041 duruktau kalirAdhatta bhayaM mR^ityuM cha sattama
04080042 tayoshcha mithunaM jaj~ne yAtanA nirayastathA
04080051 sa~NgraheNa mayAkhyAtaH pratisargastavAnagha
04080052 triH shrutvaitatpumAnpuNyaM vidhunotyAtmano malam
04080061 athAtaH kIrtaye vaMshaM puNyakIrteH kurUdvaha
04080062 svAyambhuvasyApi manorhareraMshAMshajanmanaH
04080071 priyavratottAnapAdau shatarUpApateH sutau
04080072 vAsudevasya kalayA rakShAyAM jagataH sthitau
04080081 jAye uttAnapAdasya sunItiH suruchistayoH
04080082 suruchiH preyasI patyurnetarA yatsuto dhruvaH
04080091 ekadA surucheH putrama~NkamAropya lAlayan
04080092 uttamaM nArurukShantaM dhruvaM rAjAbhyanandata
04080101 tathA chikIrShamANaM taM sapatnyAstanayaM dhruvam
04080102 suruchiH shR^iNvato rAj~naH serShyamAhAtigarvitA
04080111 na vatsa nR^ipaterdhiShNyaM bhavAnAroDhumarhati
04080112 na gR^ihIto mayA yattvaM kukShAvapi nR^ipAtmajaH
04080121 bAlo.asi bata nAtmAnamanyastrIgarbhasambhR^itam
04080122 nUnaM veda bhavAnyasya durlabhe.arthe manorathaH
04080131 tapasArAdhya puruShaM tasyaivAnugraheNa me
04080132 garbhe tvaM sAdhayAtmAnaM yadIchChasi nR^ipAsanam
04080140 maitreya uvAcha
04080141 mAtuH sapatnyAH sa duruktividdhaH shvasanruShA daNDahato yathAhiH
04080142 hitvA miShantaM pitaraM sannavAchaM jagAma mAtuH prarudansakAsham
04080151 taM niHshvasantaM sphuritAdharoShThaM sunItirutsa~Nga udUhya bAlam
04080152 nishamya tatpauramukhAnnitAntaM sA vivyathe yadgaditaM sapatnyA
04080161 sotsR^ijya dhairyaM vilalApa shoka dAvAgninA dAvalateva bAlA
04080162 vAkyaM sapatnyAH smaratI saroja shriyA dR^ishA bAShpakalAmuvAha
04080171 dIrghaM shvasantI vR^ijinasya pAramapashyatI bAlakamAha bAlA
04080172 mAma~NgalaM tAta pareShu maMsthA bhu~Nkte jano yatparaduHkhadastat
04080181 satyaM suruchyAbhihitaM bhavAnme yaddurbhagAyA udare gR^ihItaH
04080182 stanyena vR^iddhashcha vilajjate yAM bhAryeti vA voDhumiDaspatirmAm
04080191 AtiShTha tattAta vimatsarastvamuktaM samAtrApi yadavyalIkam
04080192 ArAdhayAdhokShajapAdapadmaM yadIchChase.adhyAsanamuttamo yathA
04080201 yasyA~NghripadmaM paricharya vishva vibhAvanAyAttaguNAbhipatteH
04080202 ajo.adhyatiShThatkhalu pArameShThyaM padaM jitAtmashvasanAbhivandyam
04080211 tathA manurvo bhagavAnpitAmaho yamekamatyA purudakShiNairmakhaiH
04080212 iShTvAbhipede duravApamanyato bhaumaM sukhaM divyamathApavargyam
04080221 tameva vatsAshraya bhR^ityavatsalaM mumukShubhirmR^igyapadAbjapaddhatim
04080222 ananyabhAve nijadharmabhAvite manasyavasthApya bhajasva pUruSham
04080231 nAnyaM tataH padmapalAshalochanAdduHkhachChidaM te mR^igayAmi ka~nchana
04080232 yo mR^igyate hastagR^ihItapadmayA shriyetaraira~Nga vimR^igyamANayA
04080240 maitreya uvAcha
04080241 evaM sa~njalpitaM mAturAkarNyArthAgamaM vachaH
04080242 sanniyamyAtmanAtmAnaM nishchakrAma pituH purAt
04080251 nAradastadupAkarNya j~nAtvA tasya chikIrShitam
04080252 spR^iShTvA mUrdhanyaghaghnena pANinA prAha vismitaH
04080261 aho tejaH kShatriyANAM mAnabha~NgamamR^iShyatAm
04080262 bAlo.apyayaM hR^idA dhatte yatsamAturasadvachaH
04080270 nArada uvAcha
04080271 nAdhunApyavamAnaM te sammAnaM vApi putraka
04080272 lakShayAmaH kumArasya saktasya krIDanAdiShu
04080281 vikalpe vidyamAne.api na hyasantoShahetavaH
04080282 puMso mohamR^ite bhinnA yalloke nijakarmabhiH
04080291 parituShyettatastAta tAvanmAtreNa pUruShaH
04080292 daivopasAditaM yAvadvIkShyeshvaragatiM budhaH
04080301 atha mAtropadiShTena yogenAvarurutsasi
04080302 yatprasAdaM sa vai puMsAM durArAdhyo mato mama
04080311 munayaH padavIM yasya niHsa~NgenorujanmabhiH
04080312 na vidurmR^igayanto.api tIvrayogasamAdhinA
04080321 ato nivartatAmeSha nirbandhastava niShphalaH
04080322 yatiShyati bhavAnkAle shreyasAM samupasthite
04080331 yasya yaddaivavihitaM sa tena sukhaduHkhayoH
04080332 AtmAnaM toShayandehI tamasaH pAramR^ichChati
04080341 guNAdhikAnmudaM lipsedanukroshaM guNAdhamAt
04080342 maitrIM samAnAdanvichChenna tApairabhibhUyate
04080350 dhruva uvAcha
04080351 so.ayaM shamo bhagavatA sukhaduHkhahatAtmanAm
04080352 darshitaH kR^ipayA puMsAM durdarsho.asmadvidhaistu yaH
04080361 athApi me.avinItasya kShAttraM ghoramupeyuShaH
04080362 suruchyA durvachobANairna bhinne shrayate hR^idi
04080371 padaM tribhuvanotkR^iShTaM jigIShoH sAdhu vartma me
04080372 brUhyasmatpitR^ibhirbrahmannanyairapyanadhiShThitam
04080381 nUnaM bhavAnbhagavato yo.a~NgajaH parameShThinaH
04080382 vitudannaTate vINAM hitAya jagato.arkavat
04080390 maitreya uvAcha
04080391 ityudAhR^itamAkarNya bhagavAnnAradastadA
04080392 prItaH pratyAha taM bAlaM sadvAkyamanukampayA
04080400 nArada uvAcha
04080401 jananyAbhihitaH panthAH sa vai niHshreyasasya te
04080402 bhagavAnvAsudevastaM bhaja taM pravaNAtmanA
04080411 dharmArthakAmamokShAkhyaM ya ichChechChreya AtmanaH
04080412 ekaM hyeva harestatra kAraNaM pAdasevanam
04080421 tattAta gachCha bhadraM te yamunAyAstaTaM shuchi
04080422 puNyaM madhuvanaM yatra sAnnidhyaM nityadA hareH
04080431 snAtvAnusavanaM tasminkAlindyAH salile shive
04080432 kR^itvochitAni nivasannAtmanaH kalpitAsanaH
04080441 prANAyAmena trivR^itA prANendriyamanomalam
04080442 shanairvyudasyAbhidhyAyenmanasA guruNA gurum
04080451 prasAdAbhimukhaM shashvatprasannavadanekShaNam
04080452 sunAsaM subhruvaM chAru kapolaM surasundaram
04080461 taruNaM ramaNIyA~NgamaruNoShThekShaNAdharam
04080462 praNatAshrayaNaM nR^imNaM sharaNyaM karuNArNavam
04080471 shrIvatsA~NkaM ghanashyAmaM puruShaM vanamAlinam
04080472 sha~NkhachakragadApadmairabhivyaktachaturbhujam
04080481 kirITinaM kuNDalinaM keyUravalayAnvitam
04080482 kaustubhAbharaNagrIvaM pItakausheyavAsasam
04080491 kA~nchIkalApaparyastaM lasatkA~nchananUpuram
04080492 darshanIyatamaM shAntaM manonayanavardhanam
04080501 padbhyAM nakhamaNishreNyA vilasadbhyAM samarchatAm
04080502 hR^itpadmakarNikAdhiShNyamAkramyAtmanyavasthitam
04080511 smayamAnamabhidhyAyetsAnurAgAvalokanam
04080512 niyatenaikabhUtena manasA varadarShabham
04080521 evaM bhagavato rUpaM subhadraM dhyAyato manaH
04080522 nirvR^ityA parayA tUrNaM sampannaM na nivartate
04080531 japashcha paramo guhyaH shrUyatAM me nR^ipAtmaja
04080532 yaM saptarAtraM prapaThanpumAnpashyati khecharAn
04080540 oM namo bhagavate vAsudevAya
04080541 mantreNAnena devasya kuryAddravyamayIM budhaH
04080542 saparyAM vividhairdravyairdeshakAlavibhAgavit
04080551 salilaiH shuchibhirmAlyairvanyairmUlaphalAdibhiH
04080552 shastA~NkurAMshukaishchArchettulasyA priyayA prabhum
04080561 labdhvA dravyamayImarchAM kShityambvAdiShu vArchayet
04080562 AbhR^itAtmA muniH shAnto yatavA~Nmitavanyabhuk
04080571 svechChAvatAracharitairachintyanijamAyayA
04080572 kariShyatyuttamashlokastaddhyAyeddhR^idaya~Ngamam
04080581 paricharyA bhagavato yAvatyaH pUrvasevitAH
04080582 tA mantrahR^idayenaiva prayu~njyAnmantramUrtaye
04080591 evaM kAyena manasA vachasA cha manogatam
04080592 paricharyamANo bhagavAnbhaktimatparicharyayA
04080601 puMsAmamAyinAM samyagbhajatAM bhAvavardhanaH
04080602 shreyo dishatyabhimataM yaddharmAdiShu dehinAm
04080611 viraktashchendriyaratau bhaktiyogena bhUyasA
04080612 taM nirantarabhAvena bhajetAddhA vimuktaye
04080621 ityuktastaM parikramya praNamya cha nR^ipArbhakaH
04080622 yayau madhuvanaM puNyaM hareshcharaNacharchitam
04080631 tapovanaM gate tasminpraviShTo.antaHpuraM muniH
04080632 arhitArhaNako rAj~nA sukhAsIna uvAcha tam
04080640 nArada uvAcha
04080641 rAjankiM dhyAyase dIrghaM mukhena parishuShyatA
04080642 kiM vA na riShyate kAmo dharmo vArthena saMyutaH
04080650 rAjovAcha
04080651 suto me bAlako brahmanstraiNenAkaruNAtmanA
04080652 nirvAsitaH pa~nchavarShaH saha mAtrA mahAnkaviH
04080661 apyanAthaM vane brahmanmA smAdantyarbhakaM vR^ikAH
04080662 shrAntaM shayAnaM kShudhitaM parimlAnamukhAmbujam
04080671 aho me bata daurAtmyaM strIjitasyopadhAraya
04080672 yo.a~NkaM premNArurukShantaM nAbhyanandamasattamaH
04080680 nArada uvAcha
04080681 mA mA shuchaH svatanayaM devaguptaM vishAmpate
04080682 tatprabhAvamavij~nAya prAvR^i~Nkte yadyasho jagat
04080691 suduShkaraM karma kR^itvA lokapAlairapi prabhuH
04080692 aiShyatyachirato rAjanyasho vipulayaMstava
04080700 maitreya uvAcha
04080701 iti devarShiNA proktaM vishrutya jagatIpatiH
04080702 rAjalakShmImanAdR^itya putramevAnvachintayat
04080711 tatrAbhiShiktaH prayatastAmupoShya vibhAvarIm
04080712 samAhitaH paryacharadR^iShyAdeshena pUruSham
04080721 trirAtrAnte trirAtrAnte kapitthabadarAshanaH
04080722 AtmavR^ittyanusAreNa mAsaM ninye.archayanharim
04080731 dvitIyaM cha tathA mAsaM ShaShThe ShaShThe.arbhako dine
04080732 tR^iNaparNAdibhiH shIrNaiH kR^itAnno.abhyarchayanvibhum
04080741 tR^itIyaM chAnayanmAsaM navame navame.ahani
04080742 abbhakSha uttamashlokamupAdhAvatsamAdhinA
04080751 chaturthamapi vai mAsaM dvAdashe dvAdashe.ahani
04080752 vAyubhakSho jitashvAso dhyAyandevamadhArayat
04080761 pa~nchame mAsyanuprApte jitashvAso nR^ipAtmajaH
04080762 dhyAyanbrahma padaikena tasthau sthANurivAchalaH
04080771 sarvato mana AkR^iShya hR^idi bhUtendriyAshayam
04080772 dhyAyanbhagavato rUpaM nAdrAkShItki~nchanAparam
04080781 AdhAraM mahadAdInAM pradhAnapuruSheshvaram
04080782 brahma dhArayamANasya trayo lokAshchakampire
04080791 yadaikapAdena sa pArthivArbhakastasthau tada~NguShThanipIDitA mahI
04080792 nanAma tatrArdhamibhendradhiShThitA tarIva savyetarataH pade pade
04080801 tasminnabhidhyAyati vishvamAtmano dvAraM nirudhyAsumananyayA dhiyA
04080802 lokA niruchChvAsanipIDitA bhR^ishaM salokapAlAH sharaNaM yayurharim
04080810 devA UchuH
04080811 naivaM vidAmo bhagavanprANarodhaM charAcharasyAkhilasattvadhAmnaH
04080812 vidhehi tanno vR^ijinAdvimokShaM prAptA vayaM tvAM sharaNaM sharaNyam
04080820 shrIbhagavAnuvAcha
04080821 mA bhaiShTa bAlaM tapaso duratyayAnnivartayiShye pratiyAta svadhAma
04080822 yato hi vaH prANanirodha AsIdauttAnapAdirmayi sa~NgatAtmA
04090010 maitreya uvAcha
04090011 ta evamutsannabhayA urukrame kR^itAvanAmAH prayayustriviShTapam
04090012 sahasrashIrShApi tato garutmatA madhorvanaM bhR^ityadidR^ikShayA gataH
04090021 sa vai dhiyA yogavipAkatIvrayA hR^itpadmakoshe sphuritaM taDitprabham
04090022 tirohitaM sahasaivopalakShya bahiHsthitaM tadavasthaM dadarsha
04090031 taddarshanenAgatasAdhvasaH kShitAvavandatA~NgaM vinamayya daNDavat
04090032 dR^igbhyAM prapashyanprapibannivArbhakashchumbannivAsyena bhujairivAshliShan
04090041 sa taM vivakShantamatadvidaM harirj~nAtvAsya sarvasya cha hR^idyavasthitaH
04090042 kR^itA~njaliM brahmamayena kambunA pasparsha bAlaM kR^ipayA kapole
04090051 sa vai tadaiva pratipAditAM giraM daivIM parij~nAtaparAtmanirNayaH
04090052 taM bhaktibhAvo.abhyagR^iNAdasatvaraM parishrutorushravasaM dhruvakShitiH
04090060 dhruva uvAcha
04090061 yo.antaH pravishya mama vAchamimAM prasuptAM
04090062 sa~njIvayatyakhilashaktidharaH svadhAmnA
04090063 anyAMshcha hastacharaNashravaNatvagAdIn
04090064 prANAnnamo bhagavate puruShAya tubhyam
04090071 ekastvameva bhagavannidamAtmashaktyA
04090072 mAyAkhyayoruguNayA mahadAdyasheSham
04090073 sR^iShTvAnuvishya puruShastadasadguNeShu
04090074 nAneva dAruShu vibhAvasuvadvibhAsi
04090081 tvaddattayA vayunayedamachaShTa vishvaM
04090082 suptaprabuddha iva nAtha bhavatprapannaH
04090083 tasyApavargyasharaNaM tava pAdamUlaM
04090084 vismaryate kR^itavidA kathamArtabandho
04090091 nUnaM vimuShTamatayastava mAyayA te
04090092 ye tvAM bhavApyayavimokShaNamanyahetoH
04090093 archanti kalpakataruM kuNapopabhogyam
04090094 ichChanti yatsparshajaM niraye.api nNAm
04090101 yA nirvR^itistanubhR^itAM tava pAdapadma
04090102 dhyAnAdbhavajjanakathAshravaNena vA syAt
04090103 sA brahmaNi svamahimanyapi nAtha mA bhUt
04090104 kiM tvantakAsilulitAtpatatAM vimAnAt
04090111 bhaktiM muhuH pravahatAM tvayi me prasa~Ngo
04090112 bhUyAdananta mahatAmamalAshayAnAm
04090113 yenA~njasolbaNamuruvyasanaM bhavAbdhiM
04090114 neShye bhavadguNakathAmR^itapAnamattaH
04090121 te na smarantyatitarAM priyamIsha martyaM
04090122 ye chAnvadaH sutasuhR^idgR^ihavittadArAH
04090123 ye tvabjanAbha bhavadIyapadAravinda
04090124 saugandhyalubdhahR^idayeShu kR^itaprasa~NgAH
04090131 tirya~NnagadvijasarIsR^ipadevadaitya
04090132 martyAdibhiH parichitaM sadasadvisheSham
04090133 rUpaM sthaviShThamaja te mahadAdyanekaM
04090134 nAtaH paraM parama vedmi na yatra vAdaH
04090141 kalpAnta etadakhilaM jaThareNa gR^ihNan
04090142 shete pumAnsvadR^iganantasakhastada~Nke
04090143 yannAbhisindhuruhakA~nchanalokapadma
04090144 garbhe dyumAnbhagavate praNato.asmi tasmai
04090151 tvaM nityamuktaparishuddhavibuddha AtmA
04090152 kUTastha AdipuruSho bhagavAMstryadhIshaH
04090153 yadbuddhyavasthitimakhaNDitayA svadR^iShTyA
04090154 draShTA sthitAvadhimakho vyatirikta Asse
04090161 yasminviruddhagatayo hyanishaM patanti
04090162 vidyAdayo vividhashaktaya AnupUrvyAt
04090163 tadbrahma vishvabhavamekamanantamAdyam
04090164 AnandamAtramavikAramahaM prapadye
04090171 satyAshiSho hi bhagavaMstava pAdapadmam
04090172 AshIstathAnubhajataH puruShArthamUrteH
04090173 apyevamarya bhagavAnparipAti dInAn
04090174 vAshreva vatsakamanugrahakAtaro.asmAn
04090180 maitreya uvAcha
04090181 athAbhiShTuta evaM vai satsa~Nkalpena dhImatA
04090182 bhR^ityAnurakto bhagavAnpratinandyedamabravIt
04090190 shrIbhagavAnuvAcha
04090191 vedAhaM te vyavasitaM hR^idi rAjanyabAlaka
04090192 tatprayachChAmi bhadraM te durApamapi suvrata
04090201 nAnyairadhiShThitaM bhadra yadbhrAjiShNu dhruvakShiti
04090202 yatra graharkShatArANAM jyotiShAM chakramAhitam
04090211 meDhyAM gochakravatsthAsnu parastAtkalpavAsinAm
04090212 dharmo.agniH kashyapaH shukro munayo ye vanaukasaH
04090213 charanti dakShiNIkR^itya bhramanto yatsatArakAH
04090221 prasthite tu vanaM pitrA dattvA gAM dharmasaMshrayaH
04090222 ShaTtriMshadvarShasAhasraM rakShitAvyAhatendriyaH
04090231 tvadbhrAtaryuttame naShTe mR^igayAyAM tu tanmanAH
04090232 anveShantI vanaM mAtA dAvAgniM sA pravekShyati
04090241 iShTvA mAM yaj~nahR^idayaM yaj~naiH puShkaladakShiNaiH
04090242 bhuktvA chehAshiShaH satyA ante mAM saMsmariShyasi
04090251 tato gantAsi matsthAnaM sarvalokanamaskR^itam
04090252 upariShTAdR^iShibhyastvaM yato nAvartate gataH
04090260 maitreya uvAcha
04090261 ityarchitaH sa bhagavAnatidishyAtmanaH padam
04090262 bAlasya pashyato dhAma svamagAdgaruDadhvajaH
04090271 so.api sa~NkalpajaM viShNoH pAdasevopasAditam
04090272 prApya sa~NkalpanirvANaM nAtiprIto.abhyagAtpuram
04090280 vidura uvAcha
04090281 sudurlabhaM yatparamaM padaM harermAyAvinastachcharaNArchanArjitam
04090282 labdhvApyasiddhArthamivaikajanmanA kathaM svamAtmAnamamanyatArthavit
04090290 maitreya uvAcha
04090291 mAtuH sapatnyA vAgbANairhR^idi viddhastu tAnsmaran
04090292 naichChanmuktipatermuktiM tasmAttApamupeyivAn
04090300 dhruva uvAcha
04090301 samAdhinA naikabhavena yatpadaM viduH sanandAdaya UrdhvaretasaH
04090302 mAsairahaM ShaDbhiramuShya pAdayoshChAyAmupetyApagataH pR^itha~NmatiH
04090311 aho bata mamAnAtmyaM mandabhAgyasya pashyata
04090312 bhavachChidaH pAdamUlaM gatvA yAche yadantavat
04090321 matirvidUShitA devaiH patadbhirasahiShNubhiH
04090322 yo nAradavachastathyaM nAgrAhiShamasattamaH
04090331 daivIM mAyAmupAshritya prasupta iva bhinnadR^ik
04090332 tapye dvitIye.apyasati bhrAtR^ibhrAtR^ivyahR^idrujA
04090341 mayaitatprArthitaM vyarthaM chikitseva gatAyuShi
04090342 prasAdya jagadAtmAnaM tapasA duShprasAdanam
04090343 bhavachChidamayAche.ahaM bhavaM bhAgyavivarjitaH
04090351 svArAjyaM yachChato mauDhyAnmAno me bhikShito bata
04090352 IshvarAtkShINapuNyena phalIkArAnivAdhanaH
04090360 maitreya uvAcha
04090361 na vai mukundasya padAravindayo rajojuShastAta bhavAdR^ishA janAH
04090362 vA~nChanti taddAsyamR^ite.arthamAtmano yadR^ichChayA labdhamanaHsamR^iddhayaH
04090371 AkarNyAtmajamAyAntaM samparetya yathAgatam
04090372 rAjA na shraddadhe bhadramabhadrasya kuto mama
04090381 shraddhAya vAkyaM devarSherharShavegena dharShitaH
04090382 vArtAharturatiprIto hAraM prAdAnmahAdhanam
04090391 sadashvaM rathamAruhya kArtasvarapariShkR^itam
04090392 brAhmaNaiH kulavR^iddhaishcha paryasto.amAtyabandhubhiH
04090401 sha~NkhadundubhinAdena brahmaghoSheNa veNubhiH
04090402 nishchakrAma purAttUrNamAtmajAbhIkShaNotsukaH
04090411 sunItiH suruchishchAsya mahiShyau rukmabhUShite
04090412 Aruhya shibikAM sArdhamuttamenAbhijagmatuH
04090421 taM dR^iShTvopavanAbhyAsha AyAntaM tarasA rathAt
04090422 avaruhya nR^ipastUrNamAsAdya premavihvalaH
04090431 parirebhe.a~NgajaM dorbhyAM dIrghotkaNThamanAH shvasan
04090432 viShvaksenA~NghrisaMsparsha hatAsheShAghabandhanam
04090441 athAjighranmuhurmUrdhni shItairnayanavAribhiH
04090442 snApayAmAsa tanayaM jAtoddAmamanorathaH
04090451 abhivandya pituH pAdAvAshIrbhishchAbhimantritaH
04090452 nanAma mAtarau shIrShNA satkR^itaH sajjanAgraNIH
04090461 suruchistaM samutthApya pAdAvanatamarbhakam
04090462 pariShvajyAha jIveti bAShpagadgadayA girA
04090471 yasya prasanno bhagavAnguNairmaitryAdibhirhariH
04090472 tasmai namanti bhUtAni nimnamApa iva svayam
04090481 uttamashcha dhruvashchobhAvanyonyaM premavihvalau
04090482 a~Ngasa~NgAdutpulakAvasraughaM muhurUhatuH
04090491 sunItirasya jananI prANebhyo.api priyaM sutam
04090492 upaguhya jahAvAdhiM tada~NgasparshanirvR^itA
04090501 payaH stanAbhyAM susrAva netrajaiH salilaiH shivaiH
04090502 tadAbhiShichyamAnAbhyAM vIra vIrasuvo muhuH
04090511 tAM shashaMsurjanA rAj~nIM diShTyA te putra ArtihA
04090512 pratilabdhashchiraM naShTo rakShitA maNDalaM bhuvaH
04090521 abhyarchitastvayA nUnaM bhagavAnpraNatArtihA
04090522 yadanudhyAyino dhIrA mR^ityuM jigyuH sudurjayam
04090531 lAlyamAnaM janairevaM dhruvaM sabhrAtaraM nR^ipaH
04090532 Aropya kariNIM hR^iShTaH stUyamAno.avishatpuram
04090541 tatra tatropasa~NkL^iptairlasanmakaratoraNaiH
04090542 savR^indaiH kadalIstambhaiH pUgapotaishcha tadvidhaiH
04090551 chUtapallavavAsaHsra~N muktAdAmavilambibhiH
04090552 upaskR^itaM pratidvAramapAM kumbhaiH sadIpakaiH
04090561 prAkArairgopurAgAraiH shAtakumbhaparichChadaiH
04090562 sarvato.ala~NkR^itaM shrImad vimAnashikharadyubhiH
04090571 mR^iShTachatvararathyATTa mArgaM chandanacharchitam
04090572 lAjAkShataiH puShpaphalaistaNDulairbalibhiryutam
04090581 dhruvAya pathi dR^iShTAya tatra tatra purastriyaH
04090582 siddhArthAkShatadadhyambu dUrvApuShpaphalAni cha
04090591 upajahruH prayu~njAnA vAtsalyAdAshiShaH satIH
04090592 shR^iNvaMstadvalgugItAni prAvishadbhavanaM pituH
04090601 mahAmaNivrAtamaye sa tasminbhavanottame
04090602 lAlito nitarAM pitrA nyavasaddivi devavat
04090611 payaHphenanibhAH shayyA dAntA rukmaparichChadAH
04090612 AsanAni mahArhANi yatra raukmA upaskarAH
04090621 yatra sphaTikakuDyeShu mahAmArakateShu cha
04090622 maNipradIpA AbhAnti lalanAratnasaMyutAH
04090631 udyAnAni cha ramyANi vichitrairamaradrumaiH
04090632 kUjadviha~NgamithunairgAyanmattamadhuvrataiH
04090641 vApyo vaidUryasopAnAH padmotpalakumudvatIH
04090642 haMsakAraNDavakulairjuShTAshchakrAhvasArasaiH
04090651 uttAnapAdo rAjarShiH prabhAvaM tanayasya tam
04090652 shrutvA dR^iShTvAdbhutatamaM prapede vismayaM param
04090661 vIkShyoDhavayasaM taM cha prakR^itInAM cha sammatam
04090662 anuraktaprajaM rAjA dhruvaM chakre bhuvaH patim
04090671 AtmAnaM cha pravayasamAkalayya vishAmpatiH
04090672 vanaM viraktaH prAtiShThadvimR^ishannAtmano gatim
04100010 maitreya uvAcha
04100011 prajApaterduhitaraM shishumArasya vai dhruvaH
04100012 upayeme bhramiM nAma tatsutau kalpavatsarau
04100021 ilAyAmapi bhAryAyAM vAyoH putryAM mahAbalaH
04100022 putramutkalanAmAnaM yoShidratnamajIjanat
04100031 uttamastvakR^itodvAho mR^igayAyAM balIyasA
04100032 hataH puNyajanenAdrau tanmAtAsya gatiM gatA
04100041 dhruvo bhrAtR^ivadhaM shrutvA kopAmarShashuchArpitaH
04100042 jaitraM syandanamAsthAya gataH puNyajanAlayam
04100051 gatvodIchIM dishaM rAjA rudrAnucharasevitAm
04100052 dadarsha himavaddroNyAM purIM guhyakasa~NkulAm
04100061 dadhmau sha~NkhaM bR^ihadbAhuH khaM dishashchAnunAdayan
04100062 yenodvignadR^ishaH kShattarupadevyo.atrasanbhR^isham
04100071 tato niShkramya balina upadevamahAbhaTAH
04100072 asahantastanninAdamabhipeturudAyudhAH
04100081 sa tAnApatato vIra ugradhanvA mahArathaH
04100082 ekaikaM yugapatsarvAnahanbANaistribhistribhiH
04100091 te vai lalATalagnaistairiShubhiH sarva eva hi
04100092 matvA nirastamAtmAnamAshaMsankarma tasya tat
04100101 te.api chAmumamR^iShyantaH pAdasparshamivoragAH
04100102 sharairavidhyanyugapaddviguNaM prachikIrShavaH
04100111 tataH parighanistriMshaiH prAsashUlaparashvadhaiH
04100112 shaktyR^iShTibhirbhushuNDIbhishchitravAjaiH sharairapi
04100121 abhyavarShanprakupitAH sarathaM sahasArathim
04100122 ichChantastatpratIkartumayutAnAM trayodasha
04100131 auttAnapAdiH sa tadA shastravarSheNa bhUriNA
04100132 na evAdR^ishyatAchChanna AsAreNa yathA giriH
04100141 hAhAkArastadaivAsItsiddhAnAM divi pashyatAm
04100142 hato.ayaM mAnavaH sUryo magnaH puNyajanArNave
04100151 nadatsu yAtudhAneShu jayakAshiShvatho mR^idhe
04100152 udatiShThadrathastasya nIhArAdiva bhAskaraH
04100161 dhanurvisphUrjayandivyaM dviShatAM khedamudvahan
04100162 astraughaM vyadhamadbANairghanAnIkamivAnilaH
04100171 tasya te chApanirmuktA bhittvA varmANi rakShasAm
04100172 kAyAnAvivishustigmA girInashanayo yathA
04100181 bhallaiH sa~nChidyamAnAnAM shirobhishchArukuNDalaiH
04100182 UrubhirhematAlAbhairdorbhirvalayavalgubhiH
04100191 hArakeyUramukuTairuShNIShaishcha mahAdhanaiH
04100192 AstR^itAstA raNabhuvo rejurvIramanoharAH
04100201 hatAvashiShTA itare raNAjirAdrakShogaNAH kShatriyavaryasAyakaiH
04100202 prAyo vivR^ikNAvayavA vidudruvurmR^igendravikrIDitayUthapA iva
04100211 apashyamAnaH sa tadAtatAyinaM mahAmR^idhe ka~nchana mAnavottamaH
04100212 purIM didR^ikShannapi nAvishaddviShAM na mAyinAM veda chikIrShitaM janaH
04100221 iti bruvaMshchitrarathaH svasArathiM yattaH pareShAM pratiyogasha~NkitaH
04100222 shushrAva shabdaM jaladheriveritaM nabhasvato dikShu rajo.anvadR^ishyata
04100231 kShaNenAchChAditaM vyoma ghanAnIkena sarvataH
04100232 visphurattaDitA dikShu trAsayatstanayitnunA
04100241 vavR^iShU rudhiraughAsR^ik pUyaviNmUtramedasaH
04100242 nipeturgaganAdasya kabandhAnyagrato.anagha
04100251 tataH khe.adR^ishyata girirnipetuH sarvatodisham
04100252 gadAparighanistriMsha musalAH sAshmavarShiNaH
04100261 ahayo.ashaniniHshvAsA vamanto.agniM ruShAkShibhiH
04100262 abhyadhAvangajA mattAH siMhavyAghrAshcha yUthashaH
04100271 samudra UrmibhirbhImaH plAvayansarvato bhuvam
04100272 AsasAda mahAhrAdaH kalpAnta iva bhIShaNaH
04100281 evaMvidhAnyanekAni trAsanAnyamanasvinAm
04100282 sasR^ijustigmagataya AsuryA mAyayAsurAH
04100291 dhruve prayuktAmasuraistAM mAyAmatidustarAm
04100292 nishamya tasya munayaH shamAshaMsansamAgatAH
04100300 munaya UchuH
04100301 auttAnapAda bhagavAMstava shAr~NgadhanvA
04100302 devaH kShiNotvavanatArtiharo vipakShAn
04100303 yannAmadheyamabhidhAya nishamya chAddhA
04100304 loko.a~njasA tarati dustarama~Nga mR^ityum
04110010 maitreya uvAcha
04110011 nishamya gadatAmevamR^iShINAM dhanuShi dhruvaH
04110012 sandadhe.astramupaspR^ishya yannArAyaNanirmitam
04110021 sandhIyamAna etasminmAyA guhyakanirmitAH
04110022 kShipraM vineshurvidura kleshA j~nAnodaye yathA
04110031 tasyArShAstraM dhanuShi prayu~njataH suvarNapu~NkhAH kalahaMsavAsasaH
04110032 viniHsR^itA AvivishurdviShadbalaM yathA vanaM bhImaravAH shikhaNDinaH
04110041 taistigmadhAraiH pradhane shilImukhairitastataH puNyajanA upadrutAH
04110042 tamabhyadhAvankupitA udAyudhAH suparNamunnaddhaphaNA ivAhayaH
04110051 sa tAnpR^iShatkairabhidhAvato mR^idhe nikR^ittabAhUrushirodharodarAn
04110052 ninAya lokaM paramarkamaNDalaM vrajanti nirbhidya yamUrdhvaretasaH
04110061 tAnhanyamAnAnabhivIkShya guhyakAnanAgasashchitrarathena bhUrishaH
04110062 auttAnapAdiM kR^ipayA pitAmaho manurjagAdopagataH saharShibhiH
04110070 manuruvAcha
04110071 alaM vatsAtiroSheNa tamodvAreNa pApmanA
04110072 yena puNyajanAnetAnavadhIstvamanAgasaH
04110081 nAsmatkulochitaM tAta karmaitatsadvigarhitam
04110082 vadho yadupadevAnAmArabdhaste.akR^itainasAm
04110091 nanvekasyAparAdhena prasa~NgAdbahavo hatAH
04110092 bhrAturvadhAbhitaptena tvayA~Nga bhrAtR^ivatsala
04110101 nAyaM mArgo hi sAdhUnAM hR^iShIkeshAnuvartinAm
04110102 yadAtmAnaM parAggR^ihya pashuvadbhUtavaishasam
04110111 sarvabhUtAtmabhAvena bhUtAvAsaM hariM bhavAn
04110112 ArAdhyApa durArAdhyaM viShNostatparamaM padam
04110121 sa tvaM hareranudhyAtastatpuMsAmapi sammataH
04110122 kathaM tvavadyaM kR^itavAnanushikShansatAM vratam
04110131 titikShayA karuNayA maitryA chAkhilajantuShu
04110132 samatvena cha sarvAtmA bhagavAnsamprasIdati
04110141 samprasanne bhagavati puruShaH prAkR^itairguNaiH
04110142 vimukto jIvanirmukto brahma nirvANamR^ichChati
04110151 bhUtaiH pa~nchabhirArabdhairyoShitpuruSha eva hi
04110152 tayorvyavAyAtsambhUtiryoShitpuruShayoriha
04110161 evaM pravartate sargaH sthitiH saMyama eva cha
04110162 guNavyatikarAdrAjanmAyayA paramAtmanaH
04110171 nimittamAtraM tatrAsInnirguNaH puruSharShabhaH
04110172 vyaktAvyaktamidaM vishvaM yatra bhramati lohavat
04110181 sa khalvidaM bhagavAnkAlashaktyA guNapravAheNa vibhaktavIryaH
04110182 karotyakartaiva nihantyahantA cheShTA vibhUmnaH khalu durvibhAvyA
04110191 so.ananto.antakaraH kAlo.anAdirAdikR^idavyayaH
04110192 janaM janena janayanmArayanmR^ityunAntakam
04110201 na vai svapakSho.asya vipakSha eva vA parasya mR^ityorvishataH samaM prajAH
04110202 taM dhAvamAnamanudhAvantyanIshA yathA rajAMsyanilaM bhUtasa~NghAH
04110211 AyuSho.apachayaM jantostathaivopachayaM vibhuH
04110212 ubhAbhyAM rahitaH svastho duHsthasya vidadhAtyasau
04110221 kechitkarma vadantyenaM svabhAvamapare nR^ipa
04110222 eke kAlaM pare daivaM puMsaH kAmamutApare
04110231 avyaktasyAprameyasya nAnAshaktyudayasya cha
04110232 na vai chikIrShitaM tAta ko vedAtha svasambhavam
04110241 na chaite putraka bhrAturhantAro dhanadAnugAH
04110242 visargAdAnayostAta puMso daivaM hi kAraNam
04110251 sa eva vishvaM sR^ijati sa evAvati hanti cha
04110252 athApi hyanaha~NkArAnnAjyate guNakarmabhiH
04110261 eSha bhUtAni bhUtAtmA bhUtesho bhUtabhAvanaH
04110262 svashaktyA mAyayA yuktaH sR^ijatyatti cha pAti cha
04110271 tameva mR^ityumamR^itaM tAta daivaM sarvAtmanopehi jagatparAyaNam
04110272 yasmai baliM vishvasR^ijo haranti gAvo yathA vai nasi dAmayantritAH
04110281 yaH pa~nchavarSho jananIM tvaM vihAya mAtuH sapatnyA vachasA bhinnamarmA
04110282 vanaM gatastapasA pratyagakShamArAdhya lebhe mUrdhni padaM trilokyAH
04110291 tamenama~NgAtmani muktavigrahe vyapAshritaM nirguNamekamakSharam
04110292 AtmAnamanvichCha vimuktamAtmadR^igyasminnidaM bhedamasatpratIyate
04110301 tvaM pratyagAtmani tadA bhagavatyananta AnandamAtra upapannasamastashaktau
04110302 bhaktiM vidhAya paramAM shanakairavidyA granthiM vibhetsyasi mamAhamiti prarUDham
04110311 saMyachCha roShaM bhadraM te pratIpaM shreyasAM param
04110312 shrutena bhUyasA rAjannagadena yathAmayam
04110321 yenopasR^iShTAtpuruShAlloka udvijate bhR^isham
04110322 na budhastadvashaM gachChedichChannabhayamAtmanaH
04110331 helanaM girishabhrAturdhanadasya tvayA kR^itam
04110332 yajjaghnivAnpuNyajanAnbhrAtR^ighnAnityamarShitaH
04110341 taM prasAdaya vatsAshu sannatyA prashrayoktibhiH
04110342 na yAvanmahatAM tejaH kulaM no.abhibhaviShyati
04110351 evaM svAyambhuvaH pautramanushAsya manurdhruvam
04110352 tenAbhivanditaH sAkamR^iShibhiH svapuraM yayau
04120010 maitreya uvAcha
04120011 dhruvaM nivR^ittaM pratibuddhya vaishasAdapetamanyuM bhagavAndhaneshvaraH
04120012 tatrAgatashchAraNayakShakinnaraiH saMstUyamAno nyavadatkR^itA~njalim
04120020 dhanada uvAcha
04120021 bho bhoH kShatriyadAyAda parituShTo.asmi te.anagha
04120022 yattvaM pitAmahAdeshAdvairaM dustyajamatyajaH
04120031 na bhavAnavadhIdyakShAnna yakShA bhrAtaraM tava
04120032 kAla eva hi bhUtAnAM prabhurapyayabhAvayoH
04120041 ahaM tvamityapArthA dhIraj~nAnAtpuruShasya hi
04120042 svApnIvAbhAtyataddhyAnAdyayA bandhaviparyayau
04120051 tadgachCha dhruva bhadraM te bhagavantamadhokShajam
04120052 sarvabhUtAtmabhAvena sarvabhUtAtmavigraham
04120061 bhajasva bhajanIyA~NghrimabhavAya bhavachChidam
04120062 yuktaM virahitaM shaktyA guNamayyAtmamAyayA
04120071 vR^iNIhi kAmaM nR^ipa yanmanogataM mattastvamauttAnapade.avisha~NkitaH
04120072 varaM varArho.ambujanAbhapAdayoranantaraM tvAM vayama~Nga shushruma
04120080 maitreya uvAcha
04120081 sa rAjarAjena varAya chodito dhruvo mahAbhAgavato mahAmatiH
04120082 harau sa vavre.achalitAM smR^itiM yayA taratyayatnena duratyayaM tamaH
04120091 tasya prItena manasA tAM dattvaiDaviDastataH
04120092 pashyato.antardadhe so.api svapuraM pratyapadyata
04120101 athAyajata yaj~neshaM kratubhirbhUridakShiNaiH
04120102 dravyakriyAdevatAnAM karma karmaphalapradam
04120111 sarvAtmanyachyute.asarve tIvraughAM bhaktimudvahan
04120112 dadarshAtmani bhUteShu tamevAvasthitaM vibhum
04120121 tamevaM shIlasampannaM brahmaNyaM dInavatsalam
04120122 goptAraM dharmasetUnAM menire pitaraM prajAH
04120131 ShaTtriMshadvarShasAhasraM shashAsa kShitimaNDalam
04120132 bhogaiH puNyakShayaM kurvannabhogairashubhakShayam
04120141 evaM bahusavaM kAlaM mahAtmAvichalendriyaH
04120142 trivargaupayikaM nItvA putrAyAdAnnR^ipAsanam
04120151 manyamAna idaM vishvaM mAyArachitamAtmani
04120152 avidyArachitasvapnagandharvanagaropamam
04120161 AtmastryapatyasuhR^ido balamR^iddhakosham
04120162 antaHpuraM parivihArabhuvashcha ramyAH
04120163 bhUmaNDalaM jaladhimekhalamAkalayya
04120164 kAlopasR^iShTamiti sa prayayau vishAlAm
04120171 tasyAM vishuddhakaraNaH shivavArvigAhya
04120172 baddhvAsanaM jitamarunmanasAhR^itAkShaH
04120173 sthUle dadhAra bhagavatpratirUpa etad
04120174 dhyAyaMstadavyavahito vyasR^ijatsamAdhau
04120181 bhaktiM harau bhagavati pravahannajasram
04120182 AnandabAShpakalayA muhurardyamAnaH
04120183 viklidyamAnahR^idayaH pulakAchitA~Ngo
04120184 nAtmAnamasmaradasAviti muktali~NgaH
04120191 sa dadarsha vimAnAgryaM nabhaso.avataraddhruvaH
04120192 vibhrAjayaddasha disho rAkApatimivoditam
04120201 tatrAnu devapravarau chaturbhujau
04120202 shyAmau kishorAvaruNAmbujekShaNau
04120203 sthitAvavaShTabhya gadAM suvAsasau
04120204 kirITahArA~NgadachArukuNDalau
04120211 vij~nAya tAvuttamagAyaki~NkarAv
04120212 abhyutthitaH sAdhvasavismR^itakramaH
04120213 nanAma nAmAni gR^iNanmadhudviShaH
04120214 pArShatpradhAnAviti saMhatA~njaliH
04120221 taM kR^iShNapAdAbhiniviShTachetasaM
04120222 baddhA~njaliM prashrayanamrakandharam
04120223 sunandanandAvupasR^itya sasmitaM
04120224 pratyUchatuH puShkaranAbhasammatau
04120230 sunandanandAvUchatuH
04120231 bho bho rAjansubhadraM te vAchaM no.avahitaH shR^iNu
04120232 yaH pa~nchavarShastapasA bhavAndevamatItR^ipat
04120241 tasyAkhilajagaddhAturAvAM devasya shAr~NgiNaH
04120242 pArShadAviha samprAptau netuM tvAM bhagavatpadam
04120251 sudurjayaM viShNupadaM jitaM tvayA yatsUrayo.aprApya vichakShate param
04120252 AtiShTha tachchandradivAkarAdayo graharkShatArAH pariyanti dakShiNam
04120261 anAsthitaM te pitR^ibhiranyairapya~Nga karhichit
04120262 AtiShTha jagatAM vandyaM tadviShNoH paramaM padam
04120271 etadvimAnapravaramuttamashlokamaulinA
04120272 upasthApitamAyuShmannadhiroDhuM tvamarhasi
04120280 maitreya uvAcha
04120281 nishamya vaikuNThaniyojyamukhyayormadhuchyutaM vAchamurukramapriyaH
04120282 kR^itAbhiShekaH kR^itanityama~Ngalo munInpraNamyAshiShamabhyavAdayat
04120291 parItyAbhyarchya dhiShNyAgryaM pArShadAvabhivandya cha
04120292 iyeSha tadadhiShThAtuM bibhradrUpaM hiraNmayam
04120301 tadottAnapadaH putro dadarshAntakamAgatam
04120302 mR^ityormUrdhni padaM dattvA ArurohAdbhutaM gR^iham
04120311 tadA dundubhayo nedurmR^ida~NgapaNavAdayaH
04120312 gandharvamukhyAH prajaguH petuH kusumavR^iShTayaH
04120321 sa cha svarlokamArokShyansunItiM jananIM dhruvaH
04120322 anvasmaradagaM hitvA dInAM yAsye triviShTapam
04120331 iti vyavasitaM tasya vyavasAya surottamau
04120332 darshayAmAsaturdevIM puro yAnena gachChatIm
04120341 tatra tatra prashaMsadbhiH pathi vaimAnikaiH suraiH
04120342 avakIryamANo dadR^ishe kusumaiH kramasho grahAn
04120351 trilokIM devayAnena so.ativrajya munInapi
04120352 parastAdyaddhruvagatirviShNoH padamathAbhyagAt
04120361 yadbhrAjamAnaM svaruchaiva sarvato lokAstrayo hyanu vibhrAjanta ete
04120362 yannAvraja~njantuShu ye.ananugrahA vrajanti bhadrANi charanti ye.anisham
04120371 shAntAH samadR^ishaH shuddhAH sarvabhUtAnura~njanAH
04120372 yAntya~njasAchyutapadamachyutapriyabAndhavAH
04120381 ityuttAnapadaH putro dhruvaH kR^iShNaparAyaNaH
04120382 abhUttrayANAM lokAnAM chUDAmaNirivAmalaH
04120391 gambhIravego.animiShaM jyotiShAM chakramAhitam
04120392 yasminbhramati kauravya meDhyAmiva gavAM gaNaH
04120401 mahimAnaM vilokyAsya nArado bhagavAnR^iShiH
04120402 AtodyaM vituda~nshlokAnsatre.agAyatprachetasAm
04120410 nArada uvAcha
04120411 nUnaM sunIteH patidevatAyAstapaHprabhAvasya sutasya tAM gatim
04120412 dR^iShTvAbhyupAyAnapi vedavAdino naivAdhigantuM prabhavanti kiM nR^ipAH
04120421 yaH pa~nchavarSho gurudAravAkSharairbhinnena yAto hR^idayena dUyatA
04120422 vanaM madAdeshakaro.ajitaM prabhuM jigAya tadbhaktaguNaiH parAjitam
04120431 yaH kShatrabandhurbhuvi tasyAdhirUDhamanvArurukShedapi varShapUgaiH
04120432 ShaTpa~nchavarSho yadahobhiralpaiH prasAdya vaikuNThamavApa tatpadam
04120440 maitreya uvAcha
04120441 etatte.abhihitaM sarvaM yatpR^iShTo.ahamiha tvayA
04120442 dhruvasyoddAmayashasashcharitaM sammataM satAm
04120451 dhanyaM yashasyamAyuShyaM puNyaM svastyayanaM mahat
04120452 svargyaM dhrauvyaM saumanasyaM prashasyamaghamarShaNam
04120461 shrutvaitachChraddhayAbhIkShNamachyutapriyacheShTitam
04120462 bhavedbhaktirbhagavati yayA syAtkleshasa~NkShayaH
04120471 mahattvamichChatAM tIrthaM shrotuH shIlAdayo guNAH
04120472 yatra tejastadichChUnAM mAno yatra manasvinAm
04120481 prayataH kIrtayetprAtaH samavAye dvijanmanAm
04120482 sAyaM cha puNyashlokasya dhruvasya charitaM mahat
04120491 paurNamAsyAM sinIvAlyAM dvAdashyAM shravaNe.athavA
04120492 dinakShaye vyatIpAte sa~Nkrame.arkadine.api vA
04120501 shrAvayechChraddadhAnAnAM tIrthapAdapadAshrayaH
04120502 nechChaMstatrAtmanAtmAnaM santuShTa iti sidhyati
04120511 j~nAnamaj~nAtatattvAya yo dadyAtsatpathe.amR^itam
04120512 kR^ipAlordInanAthasya devAstasyAnugR^ihNate
04120521 idaM mayA te.abhihitaM kurUdvaha dhruvasya vikhyAtavishuddhakarmaNaH
04120522 hitvArbhakaH krIDanakAni mAturgR^ihaM cha viShNuM sharaNaM yo jagAma
04130010 sUta uvAcha
04130011 nishamya kauShAraviNopavarNitaM dhruvasya vaikuNThapadAdhirohaNam
04130012 prarUDhabhAvo bhagavatyadhokShaje praShTuM punastaM viduraH prachakrame
04130020 vidura uvAcha
04130021 ke te prachetaso nAma kasyApatyAni suvrata
04130022 kasyAnvavAye prakhyAtAH kutra vA satramAsata
04130031 manye mahAbhAgavataM nAradaM devadarshanam
04130032 yena proktaH kriyAyogaH paricharyAvidhirhareH
04130041 svadharmashIlaiH puruShairbhagavAnyaj~napUruShaH
04130042 ijyamAno bhaktimatA nAradeneritaH kila
04130051 yAstA devarShiNA tatra varNitA bhagavatkathAH
04130052 mahyaM shushrUShave brahmankArtsnyenAchaShTumarhasi
04130060 maitreya uvAcha
04130061 dhruvasya chotkalaH putraH pitari prasthite vanam
04130062 sArvabhaumashriyaM naichChadadhirAjAsanaM pituH
04130071 sa janmanopashAntAtmA niHsa~NgaH samadarshanaH
04130072 dadarsha loke vitatamAtmAnaM lokamAtmani
04130081 AtmAnaM brahma nirvANaM pratyastamitavigraham
04130082 avabodharasaikAtmyamAnandamanusantatam
04130091 avyavachChinnayogAgni dagdhakarmamalAshayaH
04130092 svarUpamavarundhAno nAtmano.anyaM tadaikShata
04130101 jaDAndhabadhironmatta mUkAkR^itiratanmatiH
04130102 lakShitaH pathi bAlAnAM prashAntArchirivAnalaH
04130111 matvA taM jaDamunmattaM kulavR^iddhAH samantriNaH
04130112 vatsaraM bhUpatiM chakruryavIyAMsaM bhrameH sutam
04130121 svarvIthirvatsarasyeShTA bhAryAsUta ShaDAtmajAn
04130122 puShpArNaM tigmaketuM cha iShamUrjaM vasuM jayam
04130131 puShpArNasya prabhA bhAryA doShA cha dve babhUvatuH
04130132 prAtarmadhyandinaM sAyamiti hyAsanprabhAsutAH
04130141 pradoSho nishitho vyuShTa iti doShAsutAstrayaH
04130142 vyuShTaH sutaM puShkariNyAM sarvatejasamAdadhe
04130151 sa chakShuH sutamAkUtyAM patnyAM manumavApa ha
04130152 manorasUta mahiShI virajAnnaDvalA sutAn
04130161 puruM kutsaM tritaM dyumnaM satyavantamR^itaM vratam
04130162 agniShTomamatIrAtraM pradyumnaM shibimulmukam
04130171 ulmuko.ajanayatputrAnpuShkariNyAM ShaDuttamAn
04130172 a~NgaM sumanasaM khyAtiM kratuma~NgirasaM gayam
04130181 sunIthA~Ngasya yA patnI suShuve venamulbaNam
04130182 yaddauHshIlyAtsa rAjarShirnirviNNo niragAtpurAt
04130191 yama~Nga shepuH kupitA vAgvajrA munayaH kila
04130192 gatAsostasya bhUyaste mamanthurdakShiNaM karam
04130201 arAjake tadA loke dasyubhiH pIDitAH prajAH
04130202 jAto nArAyaNAMshena pR^ithurAdyaH kShitIshvaraH
04130210 vidura uvAcha
04130211 tasya shIlanidheH sAdhorbrahmaNyasya mahAtmanaH
04130212 rAj~naH kathamabhUdduShTA prajA yadvimanA yayau
04130221 kiM vAMho vena uddishya brahmadaNDamayUyujan
04130222 daNDavratadhare rAj~ni munayo dharmakovidAH
04130231 nAvadhyeyaH prajApAlaH prajAbhiraghavAnapi
04130232 yadasau lokapAlAnAM bibhartyojaH svatejasA
04130241 etadAkhyAhi me brahmansunIthAtmajacheShTitam
04130242 shraddadhAnAya bhaktAya tvaM parAvaravittamaH
04130250 maitreya uvAcha
04130251 a~Ngo.ashvamedhaM rAjarShirAjahAra mahAkratum
04130252 nAjagmurdevatAstasminnAhUtA brahmavAdibhiH
04130261 tamUchurvismitAstatra yajamAnamathartvijaH
04130262 havIMShi hUyamAnAni na te gR^ihNanti devatAH
04130271 rAjanhavIMShyaduShTAni shraddhayAsAditAni te
04130272 ChandAMsyayAtayAmAni yojitAni dhR^itavrataiH
04130281 na vidAmeha devAnAM helanaM vayamaNvapi
04130282 yanna gR^ihNanti bhAgAnsvAnye devAH karmasAkShiNaH
04130290 maitreya uvAcha
04130291 a~Ngo dvijavachaH shrutvA yajamAnaH sudurmanAH
04130292 tatpraShTuM vyasR^ijadvAchaM sadasyAMstadanuj~nayA
04130301 nAgachChantyAhutA devA na gR^ihNanti grahAniha
04130302 sadasaspatayo brUta kimavadyaM mayA kR^itam
04130310 sadasaspataya UchuH
04130311 naradeveha bhavato nAghaM tAvanmanAksthitam
04130312 astyekaM prAktanamaghaM yadihedR^iktvamaprajaH
04130321 tathA sAdhaya bhadraM te AtmAnaM suprajaM nR^ipa
04130322 iShTaste putrakAmasya putraM dAsyati yaj~nabhuk
04130331 tathA svabhAgadheyAni grahIShyanti divaukasaH
04130332 yadyaj~napuruShaH sAkShAdapatyAya harirvR^itaH
04130341 tAMstAnkAmAnharirdadyAdyAnyAnkAmayate janaH
04130342 ArAdhito yathaivaiSha tathA puMsAM phalodayaH
04130351 iti vyavasitA viprAstasya rAj~naH prajAtaye
04130352 puroDAshaM niravapanshipiviShTAya viShNave
04130361 tasmAtpuruSha uttasthau hemamAlyamalAmbaraH
04130362 hiraNmayena pAtreNa siddhamAdAya pAyasam
04130371 sa viprAnumato rAjA gR^ihItvA~njalinaudanam
04130372 avaghrAya mudA yuktaH prAdAtpatnyA udAradhIH
04130381 sA tatpuMsavanaM rAj~nI prAshya vai patyurAdadhe
04130382 garbhaM kAla upAvR^itte kumAraM suShuve.aprajA
04130391 sa bAla eva puruSho mAtAmahamanuvrataH
04130392 adharmAMshodbhavaM mR^ityuM tenAbhavadadhArmikaH
04130401 sa sharAsanamudyamya mR^igayurvanagocharaH
04130402 hantyasAdhurmR^igAndInAnveno.asAvityaraujjanaH
04130411 AkrIDe krIDato bAlAnvayasyAnatidAruNaH
04130412 prasahya niranukroshaH pashumAramamArayat
04130421 taM vichakShya khalaM putraM shAsanairvividhairnR^ipaH
04130422 yadA na shAsituM kalpo bhR^ishamAsItsudurmanAH
04130431 prAyeNAbhyarchito devo ye.aprajA gR^ihamedhinaH
04130432 kadapatyabhR^itaM duHkhaM ye na vindanti durbharam
04130441 yataH pApIyasI kIrtiradharmashcha mahAnnR^iNAm
04130442 yato virodhaH sarveShAM yata AdhiranantakaH
04130451 kastaM prajApadeshaM vai mohabandhanamAtmanaH
04130452 paNDito bahu manyeta yadarthAH kleshadA gR^ihAH
04130461 kadapatyaM varaM manye sadapatyAchChuchAM padAt
04130462 nirvidyeta gR^ihAnmartyo yatkleshanivahA gR^ihAH
04130471 evaM sa nirviNNamanA nR^ipo gR^ihAnnishItha utthAya mahodayodayAt
04130472 alabdhanidro.anupalakShito nR^ibhirhitvA gato venasuvaM prasuptAm
04130481 vij~nAya nirvidya gataM patiM prajAH purohitAmAtyasuhR^idgaNAdayaH
04130482 vichikyururvyAmatishokakAtarA yathA nigUDhaM puruShaM kuyoginaH
04130491 alakShayantaH padavIM prajApaterhatodyamAH pratyupasR^itya te purIm
04130492 R^iShInsametAnabhivandya sAshravo nyavedayanpaurava bhartR^iviplavam
04140010 maitreya uvAcha
04140011 bhR^igvAdayaste munayo lokAnAM kShemadarshinaH
04140012 goptaryasati vai nR^INAM pashyantaH pashusAmyatAm
04140021 vIramAtaramAhUya sunIthAM brahmavAdinaH
04140022 prakR^ityasammataM venamabhyaShi~nchanpatiM bhuvaH
04140031 shrutvA nR^ipAsanagataM venamatyugrashAsanam
04140032 nililyurdasyavaH sadyaH sarpatrastA ivAkhavaH
04140041 sa ArUDhanR^ipasthAna unnaddho.aShTavibhUtibhiH
04140042 avamene mahAbhAgAnstabdhaH sambhAvitaH svataH
04140051 evaM madAndha utsikto nira~Nkusha iva dvipaH
04140052 paryaTanrathamAsthAya kampayanniva rodasI
04140061 na yaShTavyaM na dAtavyaM na hotavyaM dvijAH kvachit
04140062 iti nyavArayaddharmaM bherIghoSheNa sarvashaH
04140071 venasyAvekShya munayo durvR^ittasya vicheShTitam
04140072 vimR^ishya lokavyasanaM kR^ipayochuH sma satriNaH
04140081 aho ubhayataH prAptaM lokasya vyasanaM mahat
04140082 dAruNyubhayato dIpte iva taskarapAlayoH
04140091 arAjakabhayAdeSha kR^ito rAjAtadarhaNaH
04140092 tato.apyAsIdbhayaM tvadya kathaM syAtsvasti dehinAm
04140101 aheriva payaHpoShaH poShakasyApyanarthabhR^it
04140102 venaH prakR^ityaiva khalaH sunIthAgarbhasambhavaH
04140111 nirUpitaH prajApAlaH sa jighAMsati vai prajAH
04140112 tathApi sAntvayemAmuM nAsmAMstatpAtakaM spR^ishet
04140121 tadvidvadbhirasadvR^itto veno.asmAbhiH kR^ito nR^ipaH
04140122 sAntvito yadi no vAchaM na grahIShyatyadharmakR^it
04140131 lokadhikkArasandagdhaM dahiShyAmaH svatejasA
04140132 evamadhyavasAyainaM munayo gUDhamanyavaH
04140133 upavrajyAbruvanvenaM sAntvayitvA cha sAmabhiH
04140140 munaya UchuH
04140141 nR^ipavarya nibodhaitadyatte vij~nApayAma bhoH
04140142 AyuHshrIbalakIrtInAM tava tAta vivardhanam
04140151 dharma AcharitaH puMsAM vA~NmanaHkAyabuddhibhiH
04140152 lokAnvishokAnvitaratyathAnantyamasa~NginAm
04140161 sa te mA vinashedvIra prajAnAM kShemalakShaNaH
04140162 yasminvinaShTe nR^ipatiraishvaryAdavarohati
04140171 rAjannasAdhvamAtyebhyashchorAdibhyaH prajA nR^ipaH
04140172 rakShanyathA baliM gR^ihNanniha pretya cha modate
04140181 yasya rAShTre pure chaiva bhagavAnyaj~napUruShaH
04140182 ijyate svena dharmeNa janairvarNAshramAnvitaiH
04140191 tasya rAj~no mahAbhAga bhagavAnbhUtabhAvanaH
04140192 parituShyati vishvAtmA tiShThato nijashAsane
04140201 tasmiMstuShTe kimaprApyaMjagatAmIshvareshvare
04140202 lokAH sapAlA hyetasmai haranti balimAdR^itAH
04140211 taM sarvalokAmarayaj~nasa~NgrahaM trayImayaM dravyamayaM tapomayam
04140212 yaj~nairvichitrairyajato bhavAya te rAjansvadeshAnanuroddhumarhasi
04140221 yaj~nena yuShmadviShaye dvijAtibhirvitAyamAnena surAH kalA hareH
04140222 sviShTAH sutuShTAH pradishanti vA~nChitaM taddhelanaM nArhasi vIra cheShTitum
04140230 vena uvAcha
04140231 bAlishA bata yUyaM vA adharme dharmamAninaH
04140232 ye vR^ittidaM patiM hitvA jAraM patimupAsate
04140241 avajAnantyamI mUDhA nR^iparUpiNamIshvaram
04140242 nAnuvindanti te bhadramiha loke paratra cha
04140251 ko yaj~napuruSho nAma yatra vo bhaktirIdR^ishI
04140252 bhartR^isnehavidUrANAM yathA jAre kuyoShitAm
04140261 viShNurviri~ncho girisha indro vAyuryamo raviH
04140262 parjanyo dhanadaH somaH kShitiragnirapAmpatiH
04140271 ete chAnye cha vibudhAH prabhavo varashApayoH
04140272 dehe bhavanti nR^ipateH sarvadevamayo nR^ipaH
04140281 tasmAnmAM karmabhirviprA yajadhvaM gatamatsarAH
04140282 baliM cha mahyaM harata matto.anyaH ko.agrabhukpumAn
04140290 maitreya uvAcha
04140291 itthaM viparyayamatiH pApIyAnutpathaM gataH
04140292 anunIyamAnastadyAch~nAM na chakre bhraShTama~NgalaH
04140301 iti te.asatkR^itAstena dvijAH paNDitamAninA
04140302 bhagnAyAM bhavyayAch~nAyAM tasmai vidura chukrudhuH
04140311 hanyatAM hanyatAmeSha pApaH prakR^itidAruNaH
04140312 jIva~njagadasAvAshu kurute bhasmasAddhruvam
04140321 nAyamarhatyasadvR^itto naradevavarAsanam
04140322 yo.adhiyaj~napatiM viShNuM vinindatyanapatrapaH
04140331 ko vainaM parichakShIta venamekamR^ite.ashubham
04140332 prApta IdR^ishamaishvaryaM yadanugrahabhAjanaH
04140341 itthaM vyavasitA hantumR^iShayo rUDhamanyavaH
04140342 nijaghnurhu~NkR^itairvenaM hatamachyutanindayA
04140351 R^iShibhiH svAshramapadaM gate putrakalevaram
04140352 sunIthA pAlayAmAsa vidyAyogena shochatI
04140361 ekadA munayaste tu sarasvatsalilAplutAH
04140362 hutvAgnInsatkathAshchakrurupaviShTAH sarittaTe
04140371 vIkShyotthitAMstadotpAtAnAhurlokabhaya~NkarAn
04140372 apyabhadramanAthAyA dasyubhyo na bhavedbhuvaH
04140381 evaM mR^ishanta R^iShayo dhAvatAM sarvatodisham
04140382 pAMsuH samutthito bhUrishchorANAmabhilumpatAm
04140391 tadupadravamAj~nAya lokasya vasu lumpatAm
04140392 bhartaryuparate tasminnanyonyaM cha jighAMsatAm
04140401 choraprAyaM janapadaM hInasattvamarAjakam
04140402 lokAnnAvAraya~nChaktA api taddoShadarshinaH
04140411 brAhmaNaH samadR^ikShAnto dInAnAM samupekShakaH
04140412 sravate brahma tasyApi bhinnabhANDAtpayo yathA
04140421 nA~Ngasya vaMsho rAjarShereSha saMsthAtumarhati
04140422 amoghavIryA hi nR^ipA vaMshe.asminkeshavAshrayAH
04140431 vinishchityaivamR^iShayo vipannasya mahIpateH
04140432 mamanthurUruM tarasA tatrAsIdbAhuko naraH
04140441 kAkakR^iShNo.atihrasvA~Ngo hrasvabAhurmahAhanuH
04140442 hrasvapAnnimnanAsAgro raktAkShastAmramUrdhajaH
04140451 taM tu te.avanataM dInaM kiM karomIti vAdinam
04140452 niShIdetyabruvaMstAta sa niShAdastato.abhavat
04140461 tasya vaMshyAstu naiShAdA girikAnanagocharAH
04140462 yenAharajjAyamAno venakalmaShamulbaNam
04150010 maitreya uvAcha
04150011 atha tasya punarviprairaputrasya mahIpateH
04150012 bAhubhyAM mathyamAnAbhyAM mithunaM samapadyata
04150021 taddR^iShTvA mithunaM jAtamR^iShayo brahmavAdinaH
04150022 UchuH paramasantuShTA viditvA bhagavatkalAm
04150030 R^iShaya UchuH
04150031 eSha viShNorbhagavataH kalA bhuvanapAlinI
04150032 iyaM cha lakShmyAH sambhUtiH puruShasyAnapAyinI
04150041 ayaM tu prathamo rAj~nAM pumAnprathayitA yashaH
04150042 pR^ithurnAma mahArAjo bhaviShyati pR^ithushravAH
04150051 iyaM cha sudatI devI guNabhUShaNabhUShaNA
04150052 archirnAma varArohA pR^ithumevAvarundhatI
04150061 eSha sAkShAddhareraMshojAto lokarirakShayA
04150062 iyaM cha tatparA hi shrIranujaj~ne.anapAyinI
04150070 maitreya uvAcha
04150071 prashaMsanti sma taM viprA gandharvapravarA jaguH
04150072 mumuchuH sumanodhArAH siddhA nR^ityanti svaHstriyaH
04150081 sha~NkhatUryamR^ida~NgAdyA nedurdundubhayo divi
04150082 tatra sarva upAjagmurdevarShipitR^INAM gaNAH
04150091 brahmA jagadgururdevaiH sahAsR^itya sureshvaraiH
04150092 vainyasya dakShiNe haste dR^iShTvA chihnaM gadAbhR^itaH
04150101 pAdayoraravindaM cha taM vai mene hareH kalAm
04150102 yasyApratihataM chakramaMshaH sa parameShThinaH
04150111 tasyAbhiSheka Arabdho brAhmaNairbrahmavAdibhiH
04150112 AbhiShechanikAnyasmai AjahruH sarvato janAH
04150121 saritsamudrA girayo nAgA gAvaH khagA mR^igAH
04150122 dyauH kShitiH sarvabhUtAni samAjahrurupAyanam
04150131 so.abhiShikto mahArAjaH suvAsAH sAdhvala~NkR^itaH
04150132 patnyArchiShAla~NkR^itayA vireje.agnirivAparaH
04150141 tasmai jahAra dhanado haimaM vIra varAsanam
04150142 varuNaH salilasrAvamAtapatraM shashiprabham
04150151 vAyushcha vAlavyajane dharmaH kIrtimayIM srajam
04150152 indraH kirITamutkR^iShTaM daNDaM saMyamanaM yamaH
04150161 brahmA brahmamayaM varma bhAratI hAramuttamam
04150162 hariH sudarshanaM chakraM tatpatnyavyAhatAM shriyam
04150171 dashachandramasiM rudraH shatachandraM tathAmbikA
04150172 somo.amR^itamayAnashvAMstvaShTA rUpAshrayaM ratham
04150181 agnirAjagavaM chApaM sUryo rashmimayAniShUn
04150182 bhUH pAduke yogamayyau dyauH puShpAvalimanvaham
04150191 nATyaM sugItaM vAditramantardhAnaM cha khecharAH
04150192 R^iShayashchAshiShaH satyAH samudraH sha~NkhamAtmajam
04150201 sindhavaH parvatA nadyo rathavIthIrmahAtmanaH
04150202 sUto.atha mAgadho vandI taM stotumupatasthire
04150211 stAvakAMstAnabhipretya pR^ithurvainyaH pratApavAn
04150212 meghanirhrAdayA vAchA prahasannidamabravIt
04150220 pR^ithuruvAcha
04150221 bhoH sUta he mAgadha saumya vandinloke.adhunAspaShTaguNasya me syAt
04150222 kimAshrayo me stava eSha yojyatAM mA mayyabhUvanvitathA giro vaH
04150231 tasmAtparokShe.asmadupashrutAnyalaM kariShyatha stotramapIchyavAchaH
04150232 satyuttamashlokaguNAnuvAde jugupsitaM na stavayanti sabhyAH
04150241 mahadguNAnAtmani kartumIshaH kaH stAvakaiH stAvayate.asato.api
04150242 te.asyAbhaviShyanniti vipralabdho janAvahAsaM kumatirna veda
04150251 prabhavo hyAtmanaH stotraMjugupsantyapi vishrutAH
04150252 hrImantaH paramodArAH pauruShaM vA vigarhitam
04150261 vayaM tvaviditA loke sUtAdyApi varImabhiH
04150262 karmabhiH kathamAtmAnaM gApayiShyAma bAlavat
04160010 maitreya uvAcha
04160011 iti bruvANaM nR^ipatiM gAyakA munichoditAH
04160012 tuShTuvustuShTamanasastadvAgamR^itasevayA
04160021 nAlaM vayaM te mahimAnuvarNane yo devavaryo.avatatAra mAyayA
04160022 venA~NgajAtasya cha pauruShANi te vAchaspatInAmapi babhramurdhiyaH
04160031 athApyudArashravasaH pR^ithorhareH kalAvatArasya kathAmR^itAdR^itAH
04160032 yathopadeshaM munibhiH prachoditAH shlAghyAni karmANi vayaM vitanmahi
04160041 eSha dharmabhR^itAM shreShTho lokaM dharme.anuvartayan
04160042 goptA cha dharmasetUnAM shAstA tatparipanthinAm
04160051 eSha vai lokapAlAnAM bibhartyekastanau tanUH
04160052 kAle kAle yathAbhAgaM lokayorubhayorhitam
04160061 vasu kAla upAdatte kAle chAyaM vimu~nchati
04160062 samaH sarveShu bhUteShu pratapansUryavadvibhuH
04160071 titikShatyakramaM vainya uparyAkramatAmapi
04160072 bhUtAnAM karuNaH shashvadArtAnAM kShitivR^ittimAn
04160081 deve.avarShatyasau devo naradevavapurhariH
04160082 kR^ichChraprANAH prajA hyeSha rakShiShyatya~njasendravat
04160091 ApyAyayatyasau lokaM vadanAmR^itamUrtinA
04160092 sAnurAgAvalokena vishadasmitachAruNA
04160101 avyaktavartmaiSha nigUDhakAryo gambhIravedhA upaguptavittaH
04160102 anantamAhAtmyaguNaikadhAmA pR^ithuH prachetA iva saMvR^itAtmA
04160111 durAsado durviShaha Asanno.api vidUravat
04160112 naivAbhibhavituM shakyo venAraNyutthito.analaH
04160121 antarbahishcha bhUtAnAM pashyankarmANi chAraNaiH
04160122 udAsIna ivAdhyakSho vAyurAtmeva dehinAm
04160131 nAdaNDyaM daNDayatyeSha sutamAtmadviShAmapi
04160132 daNDayatyAtmajamapi daNDyaM dharmapathe sthitaH
04160141 asyApratihataM chakraM pR^ithorAmAnasAchalAt
04160142 vartate bhagavAnarko yAvattapati gogaNaiH
04160151 ra~njayiShyati yallokamayamAtmavicheShTitaiH
04160152 athAmumAhU rAjAnaM manora~njanakaiH prajAH
04160161 dR^iDhavrataH satyasandho brahmaNyo vR^iddhasevakaH
04160162 sharaNyaH sarvabhUtAnAM mAnado dInavatsalaH
04160171 mAtR^ibhaktiH parastrIShu patnyAmardha ivAtmanaH
04160172 prajAsu pitR^ivatsnigdhaH ki~Nkaro brahmavAdinAm
04160181 dehinAmAtmavatpreShThaH suhR^idAM nandivardhanaH
04160182 muktasa~Ngaprasa~Ngo.ayaM daNDapANirasAdhuShu
04160191 ayaM tu sAkShAdbhagavAMstryadhIshaH kUTastha AtmA kalayAvatIrNaH
04160192 yasminnavidyArachitaM nirarthakaM pashyanti nAnAtvamapi pratItam
04160201 ayaM bhuvo maNDalamodayAdrergoptaikavIro naradevanAthaH
04160202 AsthAya jaitraM rathamAttachApaH paryasyate dakShiNato yathArkaH
04160211 asmai nR^ipAlAH kila tatra tatra baliM hariShyanti salokapAlAH
04160212 maMsyanta eShAM striya AdirAjaM chakrAyudhaM tadyasha uddharantyaH
04160221 ayaM mahIM gAM duduhe.adhirAjaH prajApatirvR^ittikaraH prajAnAm
04160222 yo lIlayAdrInsvasharAsakoTyA bhindansamAM gAmakarodyathendraH
04160231 visphUrjayannAjagavaM dhanuH svayaM yadAcharatkShmAmaviShahyamAjau
04160232 tadA nililyurdishi dishyasanto lA~NgUlamudyamya yathA mR^igendraH
04160241 eSho.ashvamedhA~nshatamAjahAra sarasvatI prAdurabhAvi yatra
04160242 ahArShIdyasya hayaM purandaraH shatakratushcharame vartamAne
04160251 eSha svasadmopavane sametya sanatkumAraM bhagavantamekam
04160252 ArAdhya bhaktyAlabhatAmalaM tajj~nAnaM yato brahma paraM vidanti
04160261 tatra tatra girastAstA iti vishrutavikramaH
04160262 shroShyatyAtmAshritA gAthAH pR^ithuH pR^ithuparAkramaH
04160271 disho vijityApratiruddhachakraH svatejasotpATitalokashalyaH
04160272 surAsurendrairupagIyamAna mahAnubhAvo bhavitA patirbhuvaH
04170010 maitreya uvAcha
04170011 evaM sa bhagavAnvainyaH khyApito guNakarmabhiH
04170012 ChandayAmAsa tAnkAmaiH pratipUjyAbhinandya cha
04170021 brAhmaNapramukhAnvarNAnbhR^ityAmAtyapurodhasaH
04170022 paurA~njAnapadAnshreNIH prakR^itIH samapUjayat
04170030 vidura uvAcha
04170031 kasmAddadhAra gorUpaM dharitrI bahurUpiNI
04170032 yAM dudoha pR^ithustatra ko vatso dohanaM cha kim
04170041 prakR^ityA viShamA devI kR^itA tena samA katham
04170042 tasya medhyaM hayaM devaH kasya hetorapAharat
04170051 sanatkumArAdbhagavato brahmanbrahmaviduttamAt
04170052 labdhvA j~nAnaM savij~nAnaM rAjarShiH kAM gatiM gataH
04170061 yachchAnyadapi kR^iShNasya bhavAnbhagavataH prabhoH
04170062 shravaH sushravasaH puNyaM pUrvadehakathAshrayam
04170071 bhaktAya me.anuraktAya tava chAdhokShajasya cha
04170072 vaktumarhasi yo.aduhyadvainyarUpeNa gAmimAm
04170080 sUta uvAcha
04170081 chodito vidureNaivaM vAsudevakathAM prati
04170082 prashasya taM prItamanA maitreyaH pratyabhAShata
04170090 maitreya uvAcha
04170091 yadAbhiShiktaH pR^ithura~Nga viprairAmantrito janatAyAshcha pAlaH
04170092 prajA niranne kShitipR^iShTha etya kShutkShAmadehAH patimabhyavochan
04170101 vayaM rAja~njAThareNAbhitaptA yathAgninA koTarasthena vR^ikShAH
04170102 tvAmadya yAtAH sharaNaM sharaNyaM yaH sAdhito vR^ittikaraH patirnaH
04170111 tanno bhavAnIhatu rAtave.annaM kShudhArditAnAM naradevadeva
04170112 yAvanna na~NkShyAmaha ujjhitorjA vArtApatistvaM kila lokapAlaH
04170120 maitreya uvAcha
04170121 pR^ithuH prajAnAM karuNaM nishamya paridevitam
04170122 dIrghaM dadhyau kurushreShTha nimittaM so.anvapadyata
04170131 iti vyavasito buddhyA pragR^ihItasharAsanaH
04170132 sandadhe vishikhaM bhUmeH kruddhastripurahA yathA
04170141 pravepamAnA dharaNI nishAmyodAyudhaM cha tam
04170142 gauH satyapAdravadbhItA mR^igIva mR^igayudrutA
04170151 tAmanvadhAvattadvainyaH kupito.atyaruNekShaNaH
04170152 sharaM dhanuShi sandhAya yatra yatra palAyate
04170161 sA disho vidisho devI rodasI chAntaraM tayoH
04170162 dhAvantI tatra tatrainaM dadarshAnUdyatAyudham
04170171 loke nAvindata trANaM vainyAnmR^ityoriva prajAH
04170172 trastA tadA nivavR^ite hR^idayena vidUyatA
04170181 uvAcha cha mahAbhAgaM dharmaj~nApannavatsala
04170182 trAhi mAmapi bhUtAnAM pAlane.avasthito bhavAn
04170191 sa tvaM jighAMsase kasmAddInAmakR^itakilbiShAm
04170192 ahaniShyatkathaM yoShAM dharmaj~na iti yo mataH
04170201 praharanti na vai strIShu kR^itAgaHsvapi jantavaH
04170202 kimuta tvadvidhA rAjankaruNA dInavatsalAH
04170211 mAM vipATyAjarAM nAvaM yatra vishvaM pratiShThitam
04170212 AtmAnaM cha prajAshchemAH kathamambhasi dhAsyasi
04170220 pR^ithuruvAcha
04170221 vasudhe tvAM vadhiShyAmi machChAsanaparA~NmukhIm
04170222 bhAgaM barhiShi yA vR^i~Nkte na tanoti cha no vasu
04170231 yavasaM jagdhyanudinaM naiva dogdhyaudhasaM payaH
04170232 tasyAmevaM hi duShTAyAM daNDo nAtra na shasyate
04170241 tvaM khalvoShadhibIjAni prAksR^iShTAni svayambhuvA
04170242 na mu~nchasyAtmaruddhAni mAmavaj~nAya mandadhIH
04170251 amUShAM kShutparItAnAmArtAnAM paridevitam
04170252 shamayiShyAmi madbANairbhinnAyAstava medasA
04170261 pumAnyoShiduta klIba AtmasambhAvano.adhamaH
04170262 bhUteShu niranukrosho nR^ipANAM tadvadho.avadhaH
04170271 tvAM stabdhAM durmadAM nItvA mAyAgAM tilashaH sharaiH
04170272 AtmayogabalenemA dhArayiShyAmyahaM prajAH
04170281 evaM manyumayIM mUrtiM kR^itAntamiva bibhratam
04170282 praNatA prA~njaliH prAha mahI sa~njAtavepathuH
04170290 dharovAcha
04170291 namaH parasmai puruShAya mAyayA vinyastanAnAtanave guNAtmane
04170292 namaH svarUpAnubhavena nirdhuta dravyakriyAkArakavibhramormaye
04170301 yenAhamAtmAyatanaM vinirmitA dhAtrA yato.ayaM guNasargasa~NgrahaH
04170302 sa eva mAM hantumudAyudhaH svarADupasthito.anyaM sharaNaM kamAshraye
04170311 ya etadAdAvasR^ijachcharAcharaM svamAyayAtmAshrayayAvitarkyayA
04170312 tayaiva so.ayaM kila goptumudyataH kathaM nu mAM dharmaparo jighAMsati
04170321 nUnaM bateshasya samIhitaM janaistanmAyayA durjayayAkR^itAtmabhiH
04170322 na lakShyate yastvakarodakArayadyo.aneka ekaH paratashcha IshvaraH
04170331 sargAdi yo.asyAnuruNaddhi shaktibhirdravyakriyAkArakachetanAtmabhiH
04170332 tasmai samunnaddhaniruddhashaktaye namaH parasmai puruShAya vedhase
04170341 sa vai bhavAnAtmavinirmitaM jagadbhUtendriyAntaHkaraNAtmakaM vibho
04170342 saMsthApayiShyannaja mAM rasAtalAdabhyujjahArAmbhasa AdisUkaraH
04170351 apAmupasthe mayi nAvyavasthitAH prajA bhavAnadya rirakShiShuH kila
04170352 sa vIramUrtiH samabhUddharAdharo yo mAM payasyugrasharo jighAMsasi
04170361 nUnaM janairIhitamIshvarANAmasmadvidhaistadguNasargamAyayA
04170362 na j~nAyate mohitachittavartmabhistebhyo namo vIrayashaskarebhyaH
04180010 maitreya uvAcha
04180011 itthaM pR^ithumabhiShTUya ruShA prasphuritAdharam
04180012 punarAhAvanirbhItA saMstabhyAtmAnamAtmanA
04180021 sanniyachChAbhibho manyuM nibodha shrAvitaM cha me
04180022 sarvataH sAramAdatte yathA madhukaro budhaH
04180031 asminloke.athavAmuShminmunibhistattvadarshibhiH
04180032 dR^iShTA yogAH prayuktAshcha puMsAM shreyaHprasiddhaye
04180041 tAnAtiShThati yaH samyagupAyAnpUrvadarshitAn
04180042 avaraH shraddhayopeta upeyAnvindate.a~njasA
04180051 tAnanAdR^itya yo.avidvAnarthAnArabhate svayam
04180052 tasya vyabhicharantyarthA ArabdhAshcha punaH punaH
04180061 purA sR^iShTA hyoShadhayo brahmaNA yA vishAmpate
04180062 bhujyamAnA mayA dR^iShTA asadbhiradhR^itavrataiH
04180071 apAlitAnAdR^itA cha bhavadbhirlokapAlakaiH
04180072 chorIbhUte.atha loke.ahaM yaj~nArthe.agrasamoShadhIH
04180081 nUnaM tA vIrudhaH kShINA mayi kAlena bhUyasA
04180082 tatra yogena dR^iShTena bhavAnAdAtumarhati
04180091 vatsaM kalpaya me vIra yenAhaM vatsalA tava
04180092 dhokShye kShIramayAnkAmAnanurUpaM cha dohanam
04180101 dogdhAraM cha mahAbAho bhUtAnAM bhUtabhAvana
04180102 annamIpsitamUrjasvadbhagavAnvA~nChate yadi
04180111 samAM cha kuru mAM rAjandevavR^iShTaM yathA payaH
04180112 apartAvapi bhadraM te upAvarteta me vibho
04180121 iti priyaM hitaM vAkyaM bhuva AdAya bhUpatiH
04180122 vatsaM kR^itvA manuM pANAvaduhatsakalauShadhIH
04180131 tathApare cha sarvatra sAramAdadate budhAH
04180132 tato.anye cha yathAkAmaM duduhuH pR^ithubhAvitAm
04180141 R^iShayo duduhurdevImindriyeShvatha sattama
04180142 vatsaM bR^ihaspatiM kR^itvA payashChandomayaM shuchi
04180151 kR^itvA vatsaM suragaNA indraM somamadUduhan
04180152 hiraNmayena pAtreNa vIryamojo balaM payaH
04180161 daiteyA dAnavA vatsaM prahlAdamasurarShabham
04180162 vidhAyAdUduhankShIramayaHpAtre surAsavam
04180171 gandharvApsaraso.adhukShanpAtre padmamaye payaH
04180172 vatsaM vishvAvasuM kR^itvA gAndharvaM madhu saubhagam
04180181 vatsena pitaro.aryamNA kavyaM kShIramadhukShata
04180182 AmapAtre mahAbhAgAH shraddhayA shrAddhadevatAH
04180191 prakalpya vatsaM kapilaM siddhAH sa~NkalpanAmayIm
04180192 siddhiM nabhasi vidyAM cha ye cha vidyAdharAdayaH
04180201 anye cha mAyino mAyAmantardhAnAdbhutAtmanAm
04180202 mayaM prakalpya vatsaM te duduhurdhAraNAmayIm
04180211 yakSharakShAMsi bhUtAni pishAchAH pishitAshanAH
04180212 bhUteshavatsA duduhuH kapAle kShatajAsavam
04180221 tathAhayo dandashUkAH sarpA nAgAshcha takShakam
04180222 vidhAya vatsaM duduhurbilapAtre viShaM payaH
04180231 pashavo yavasaM kShIraM vatsaM kR^itvA cha govR^iSham
04180232 araNyapAtre chAdhukShanmR^igendreNa cha daMShTriNaH
04180241 kravyAdAH prANinaH kravyaM duduhuH sve kalevare
04180242 suparNavatsA vihagAshcharaM chAcharameva cha
04180251 vaTavatsA vanaspatayaH pR^ithagrasamayaM payaH
04180252 girayo himavadvatsA nAnAdhAtUnsvasAnuShu
04180261 sarve svamukhyavatsena sve sve pAtre pR^ithakpayaH
04180262 sarvakAmadughAM pR^ithvIM duduhuH pR^ithubhAvitAm
04180271 evaM pR^ithvAdayaH pR^ithvImannAdAH svannamAtmanaH
04180272 dohavatsAdibhedena kShIrabhedaM kurUdvaha
04180281 tato mahIpatiH prItaH sarvakAmadughAM pR^ithuH
04180282 duhitR^itve chakAremAM premNA duhitR^ivatsalaH
04180291 chUrNayansvadhanuShkoTyA girikUTAni rAjarAT
04180292 bhUmaNDalamidaM vainyaH prAyashchakre samaM vibhuH
04180301 athAsminbhagavAnvainyaH prajAnAM vR^ittidaH pitA
04180302 nivAsAnkalpayAM chakre tatra tatra yathArhataH
04180311 grAmAnpuraH pattanAni durgANi vividhAni cha
04180312 ghoShAnvrajAnsashibirAnAkarAnkheTakharvaTAn
04180321 prAkpR^ithoriha naivaiShA puragrAmAdikalpanA
04180322 yathAsukhaM vasanti sma tatra tatrAkutobhayAH
04190010 maitreya uvAcha
04190011 athAdIkShata rAjA tu hayamedhashatena saH
04190012 brahmAvarte manoH kShetre yatra prAchI sarasvatI
04190021 tadabhipretya bhagavAnkarmAtishayamAtmanaH
04190022 shatakraturna mamR^iShe pR^ithoryaj~namahotsavam
04190031 yatra yaj~napatiH sAkShAdbhagavAnharirIshvaraH
04190032 anvabhUyata sarvAtmA sarvalokaguruH prabhuH
04190041 anvito brahmasharvAbhyAM lokapAlaiH sahAnugaiH
04190042 upagIyamAno gandharvairmunibhishchApsarogaNaiH
04190051 siddhA vidyAdharA daityA dAnavA guhyakAdayaH
04190052 sunandanandapramukhAH pArShadapravarA hareH
04190061 kapilo nArado datto yogeshAH sanakAdayaH
04190062 tamanvIyurbhAgavatA ye cha tatsevanotsukAH
04190071 yatra dharmadughA bhUmiH sarvakAmadughA satI
04190072 dogdhi smAbhIpsitAnarthAnyajamAnasya bhArata
04190081 UhuH sarvarasAnnadyaH kShIradadhyannagorasAn
04190082 taravo bhUrivarShmANaH prAsUyanta madhuchyutaH
04190091 sindhavo ratnanikarAngirayo.annaM chaturvidham
04190092 upAyanamupAjahruH sarve lokAH sapAlakAH
04190101 iti chAdhokShajeshasya pR^ithostu paramodayam
04190102 asUyanbhagavAnindraH pratighAtamachIkarat
04190111 charameNAshvamedhena yajamAne yajuShpatim
04190112 vainye yaj~napashuM spardhannapovAha tirohitaH
04190121 tamatrirbhagavAnaikShattvaramANaM vihAyasA
04190122 Amuktamiva pAkhaNDaM yo.adharme dharmavibhramaH
04190131 atriNA chodito hantuM pR^ithuputro mahArathaH
04190132 anvadhAvata sa~NkruddhastiShTha tiShTheti chAbravIt
04190141 taM tAdR^ishAkR^itiM vIkShya mene dharmaM sharIriNam
04190142 jaTilaM bhasmanAchChannaM tasmai bANaM na mu~nchati
04190151 vadhAnnivR^ittaM taM bhUyo hantave.atrirachodayat
04190152 jahi yaj~nahanaM tAta mahendraM vibudhAdhamam
04190161 evaM vainyasutaH proktastvaramANaM vihAyasA
04190162 anvadravadabhikruddho rAvaNaM gR^idhrarADiva
04190171 so.ashvaM rUpaM cha taddhitvA tasmA antarhitaH svarAT
04190172 vIraH svapashumAdAya pituryaj~namupeyivAn
04190181 tattasya chAdbhutaM karma vichakShya paramarShayaH
04190182 nAmadheyaM dadustasmai vijitAshva iti prabho
04190191 upasR^ijya tamastIvraM jahArAshvaM punarhariH
04190192 chaShAlayUpatashChanno hiraNyarashanaM vibhuH
04190201 atriH sandarshayAmAsa tvaramANaM vihAyasA
04190202 kapAlakhaTvA~NgadharaM vIro nainamabAdhata
04190211 atriNA choditastasmai sandadhe vishikhaM ruShA
04190212 so.ashvaM rUpaM cha taddhitvA tasthAvantarhitaH svarAT
04190221 vIrashchAshvamupAdAya pitR^iyaj~namathAvrajat
04190222 tadavadyaM hare rUpaM jagR^ihurj~nAnadurbalAH
04190231 yAni rUpANi jagR^ihe indro hayajihIrShayA
04190232 tAni pApasya khaNDAni li~NgaM khaNDamihochyate
04190241 evamindre haratyashvaM vainyayaj~najighAMsayA
04190242 tadgR^ihItavisR^iShTeShu pAkhaNDeShu matirnR^iNAm
04190251 dharma ityupadharmeShu nagnaraktapaTAdiShu
04190252 prAyeNa sajjate bhrAntyA peshaleShu cha vAgmiShu
04190261 tadabhij~nAya bhagavAnpR^ithuH pR^ithuparAkramaH
04190262 indrAya kupito bANamAdattodyatakArmukaH
04190271 tamR^itvijaH shakravadhAbhisandhitaM vichakShya duShprekShyamasahyaraMhasam
04190272 nivArayAmAsuraho mahAmate na yujyate.atrAnyavadhaH prachoditAt
04190281 vayaM marutvantamihArthanAshanaM hvayAmahe tvachChravasA hatatviSham
04190282 ayAtayAmopahavairanantaraM prasahya rAja~njuhavAma te.ahitam
04190291 ityAmantrya kratupatiM vidurAsyartvijo ruShA
04190292 srugghastA~njuhvato.abhyetya svayambhUH pratyaShedhata
04190301 na vadhyo bhavatAmindro yadyaj~no bhagavattanuH
04190302 yaM jighAMsatha yaj~nena yasyeShTAstanavaH surAH
04190311 tadidaM pashyata mahad dharmavyatikaraM dvijAH
04190312 indreNAnuShThitaM rAj~naH karmaitadvijighAMsatA
04190321 pR^ithukIrteH pR^ithorbhUyAttarhyekonashatakratuH
04190322 alaM te kratubhiH sviShTairyadbhavAnmokShadharmavit
04190331 naivAtmane mahendrAya roShamAhartumarhasi
04190332 ubhAvapi hi bhadraM te uttamashlokavigrahau
04190341 mAsminmahArAja kR^ithAH sma chintAM nishAmayAsmadvacha AdR^itAtmA
04190342 yaddhyAyato daivahataM nu kartuM mano.atiruShTaM vishate tamo.andham
04190351 kraturviramatAmeSha deveShu duravagrahaH
04190352 dharmavyatikaro yatra pAkhaNDairindranirmitaiH
04190361 ebhirindropasaMsR^iShTaiH pAkhaNDairhAribhirjanam
04190362 hriyamANaM vichakShvainaM yaste yaj~nadhrugashvamuT
04190371 bhavAnparitrAtumihAvatIrNo dharmaM janAnAM samayAnurUpam
04190372 venApachArAdavaluptamadya taddehato viShNukalAsi vainya
04190381 sa tvaM vimR^ishyAsya bhavaM prajApate sa~NkalpanaM vishvasR^ijAM pipIpR^ihi
04190382 aindrIM cha mAyAmupadharmamAtaraM prachaNDapAkhaNDapathaM prabho jahi
04190390 maitreya uvAcha
04190391 itthaM sa lokaguruNA samAdiShTo vishAmpatiH
04190392 tathA cha kR^itvA vAtsalyaM maghonApi cha sandadhe
04190401 kR^itAvabhR^ithasnAnAya pR^ithave bhUrikarmaNe
04190402 varAndaduste varadA ye tadbarhiShi tarpitAH
04190411 viprAH satyAshiShastuShTAH shraddhayA labdhadakShiNAH
04190412 AshiSho yuyujuH kShattarAdirAjAya satkR^itAH
04190421 tvayAhUtA mahAbAho sarva eva samAgatAH
04190422 pUjitA dAnamAnAbhyAM pitR^idevarShimAnavAH
04200010 maitreya uvAcha
04200011 bhagavAnapi vaikuNThaH sAkaM maghavatA vibhuH
04200012 yaj~nairyaj~napatistuShTo yaj~nabhuktamabhAShata
04200020 shrIbhagavAnuvAcha
04200021 eSha te.akArShIdbha~NgaM hayamedhashatasya ha
04200022 kShamApayata AtmAnamamuShya kShantumarhasi
04200031 sudhiyaH sAdhavo loke naradeva narottamAH
04200032 nAbhidruhyanti bhUtebhyo yarhi nAtmA kalevaram
04200041 puruShA yadi muhyanti tvAdR^ishA devamAyayA
04200042 shrama eva paraM jAto dIrghayA vR^iddhasevayA
04200051 ataH kAyamimaM vidvAnavidyAkAmakarmabhiH
04200052 Arabdha iti naivAsminpratibuddho.anuShajjate
04200061 asaMsaktaH sharIre.asminnamunotpAdite gR^ihe
04200062 apatye draviNe vApi kaH kuryAnmamatAM budhaH
04200071 ekaH shuddhaH svayaMjyotirnirguNo.asau guNAshrayaH
04200072 sarvago.anAvR^itaH sAkShI nirAtmAtmAtmanaH paraH
04200081 ya evaM santamAtmAnamAtmasthaM veda pUruShaH
04200082 nAjyate prakR^itistho.api tadguNaiH sa mayi sthitaH
04200091 yaH svadharmeNa mAM nityaM nirAshIH shraddhayAnvitaH
04200092 bhajate shanakaistasya mano rAjanprasIdati
04200101 parityaktaguNaH samyagdarshano vishadAshayaH
04200102 shAntiM me samavasthAnaM brahma kaivalyamashnute
04200111 udAsInamivAdhyakShaM dravyaj~nAnakriyAtmanAm
04200112 kUTasthamimamAtmAnaM yo vedApnoti shobhanam
04200121 bhinnasya li~Ngasya guNapravAho dravyakriyAkArakachetanAtmanaH
04200122 dR^iShTAsu sampatsu vipatsu sUrayo na vikriyante mayi baddhasauhR^idAH
04200131 samaH samAnottamamadhyamAdhamaH sukhe cha duHkhe cha jitendriyAshayaH
04200132 mayopakL^iptAkhilalokasaMyuto vidhatsva vIrAkhilalokarakShaNam
04200141 shreyaH prajApAlanameva rAj~no yatsAmparAye sukR^itAtShaShThamaMsham
04200142 hartAnyathA hR^itapuNyaH prajAnAmarakShitA karahAro.aghamatti
04200151 evaM dvijAgryAnumatAnuvR^itta dharmapradhAno.anyatamo.avitAsyAH
04200152 hrasvena kAlena gR^ihopayAtAndraShTAsi siddhAnanuraktalokaH
04200161 varaM cha matka~nchana mAnavendra vR^iNIShva te.ahaM guNashIlayantritaH
04200162 nAhaM makhairvai sulabhastapobhiryogena vA yatsamachittavartI
04200170 maitreya uvAcha
04200171 sa itthaM lokaguruNA viShvaksenena vishvajit
04200172 anushAsita AdeshaM shirasA jagR^ihe hareH
04200181 spR^ishantaM pAdayoH premNA vrIDitaM svena karmaNA
04200182 shatakratuM pariShvajya vidveShaM visasarja ha
04200191 bhagavAnatha vishvAtmA pR^ithunopahR^itArhaNaH
04200192 samujjihAnayA bhaktyA gR^ihItacharaNAmbujaH
04200201 prasthAnAbhimukho.apyenamanugrahavilambitaH
04200202 pashyanpadmapalAshAkSho na pratasthe suhR^itsatAm
04200211 sa AdirAjo rachitA~njalirhariM vilokituM nAshakadashrulochanaH
04200212 na ki~nchanovAcha sa bAShpaviklavo hR^idopaguhyAmumadhAdavasthitaH
04200221 athAvamR^ijyAshrukalA vilokayannatR^iptadR^iggocharamAha pUruSham
04200222 padA spR^ishantaM kShitimaMsa unnate vinyastahastAgramura~NgavidviShaH
04200230 pR^ithuruvAcha
04200231 varAnvibho tvadvaradeshvarAdbudhaH kathaM vR^iNIte guNavikriyAtmanAm
04200232 ye nArakANAmapi santi dehinAM tAnIsha kaivalyapate vR^iNe na cha
04200241 na kAmaye nAtha tadapyahaM kvachinna yatra yuShmachcharaNAmbujAsavaH
04200242 mahattamAntarhR^idayAnmukhachyuto vidhatsva karNAyutameSha me varaH
04200251 sa uttamashloka mahanmukhachyuto bhavatpadAmbhojasudhA kaNAnilaH
04200252 smR^itiM punarvismR^itatattvavartmanAM kuyoginAM no vitaratyalaM varaiH
04200261 yashaH shivaM sushrava Aryasa~Ngame yadR^ichChayA chopashR^iNoti te sakR^it
04200262 kathaM guNaj~no viramedvinA pashuM shrIryatpravavre guNasa~NgrahechChayA
04200271 athAbhaje tvAkhilapUruShottamaM guNAlayaM padmakareva lAlasaH
04200272 apyAvayorekapatispR^idhoH kalirna syAtkR^itatvachcharaNaikatAnayoH
04200281 jagajjananyAM jagadIsha vaishasaM syAdeva yatkarmaNi naH samIhitam
04200282 karoShi phalgvapyuru dInavatsalaH sva eva dhiShNye.abhiratasya kiM tayA
04200291 bhajantyatha tvAmata eva sAdhavo vyudastamAyAguNavibhramodayam
04200292 bhavatpadAnusmaraNAdR^ite satAM nimittamanyadbhagavanna vidmahe
04200301 manye giraM te jagatAM vimohinIM varaM vR^iNIShveti bhajantamAttha yat
04200302 vAchA nu tantyA yadi te jano.asitaH kathaM punaH karma karoti mohitaH
04200311 tvanmAyayAddhA jana Isha khaNDito yadanyadAshAsta R^itAtmano.abudhaH
04200312 yathA charedbAlahitaM pitA svayaM tathA tvamevArhasi naH samIhitum
04200320 maitreya uvAcha
04200321 ityAdirAjena nutaH sa vishvadR^iktamAha rAjanmayi bhaktirastu te
04200322 diShTyedR^ishI dhIrmayi te kR^itA yayA mAyAM madIyAM tarati sma dustyajAm
04200331 tattvaM kuru mayAdiShTamapramattaH prajApate
04200332 madAdeshakaro lokaH sarvatrApnoti shobhanam
04200340 maitreya uvAcha
04200341 iti vainyasya rAjarSheH pratinandyArthavadvachaH
04200342 pUjito.anugR^ihItvainaM gantuM chakre.achyuto matim
04200351 devarShipitR^igandharva siddhachAraNapannagAH
04200352 kinnarApsaraso martyAH khagA bhUtAnyanekashaH
04200361 yaj~neshvaradhiyA rAj~nA vAgvittA~njalibhaktitaH
04200362 sabhAjitA yayuH sarve vaikuNThAnugatAstataH
04200371 bhagavAnapi rAjarSheH sopAdhyAyasya chAchyutaH
04200372 haranniva mano.amuShya svadhAma pratyapadyata
04200381 adR^iShTAya namaskR^itya nR^ipaH sandarshitAtmane
04200382 avyaktAya cha devAnAM devAya svapuraM yayau
04210010 maitreya uvAcha
04210011 mauktikaiH kusumasragbhirdukUlaiH svarNatoraNaiH
04210012 mahAsurabhibhirdhUpairmaNDitaM tatra tatra vai
04210021 chandanAgurutoyArdra rathyAchatvaramArgavat
04210022 puShpAkShataphalaistokmairlAjairarchirbhirarchitam
04210031 savR^indaiH kadalIstambhaiH pUgapotaiH pariShkR^itam
04210032 tarupallavamAlAbhiH sarvataH samala~NkR^itam
04210041 prajAstaM dIpabalibhiH sambhR^itAsheShama~NgalaiH
04210042 abhIyurmR^iShTakanyAshcha mR^iShTakuNDalamaNDitAH
04210051 sha~NkhadundubhighoSheNa brahmaghoSheNa chartvijAm
04210052 vivesha bhavanaM vIraH stUyamAno gatasmayaH
04210061 pUjitaH pUjayAmAsa tatra tatra mahAyashAH
04210062 paurA~njAnapadAMstAMstAnprItaH priyavarapradaH
04210071 sa evamAdInyanavadyacheShTitaH karmANi bhUyAMsi mahAnmahattamaH
04210072 kurvanshashAsAvanimaNDalaM yashaH sphItaM nidhAyAruruhe paraM padam
04210080 sUta uvAcha
04210081 tadAdirAjasya yasho vijR^imbhitaM guNairasheShairguNavatsabhAjitam
04210082 kShattA mahAbhAgavataH sadaspate kauShAraviM prAha gR^iNantamarchayan
04210090 vidura uvAcha
04210091 so.abhiShiktaH pR^ithurviprairlabdhAsheShasurArhaNaH
04210092 bibhratsa vaiShNavaM tejo bAhvoryAbhyAM dudoha gAm
04210101 ko nvasya kIrtiM na shR^iNotyabhij~no yadvikramochChiShTamasheShabhUpAH
04210102 lokAH sapAlA upajIvanti kAmamadyApi tanme vada karma shuddham
04210110 maitreya uvAcha
04210111 ga~NgAyamunayornadyorantarA kShetramAvasan
04210112 ArabdhAneva bubhuje bhogAnpuNyajihAsayA
04210121 sarvatrAskhalitAdeshaH saptadvIpaikadaNDadhR^ik
04210122 anyatra brAhmaNakulAdanyatrAchyutagotrataH
04210131 ekadAsInmahAsatra dIkShA tatra divaukasAm
04210132 samAjo brahmarShINAM cha rAjarShINAM cha sattama
04210141 tasminnarhatsu sarveShu svarchiteShu yathArhataH
04210142 utthitaH sadaso madhye tArANAmuDurADiva
04210151 prAMshuH pInAyatabhujo gauraH ka~njAruNekShaNaH
04210152 sunAsaH sumukhaH saumyaH pInAMsaH sudvijasmitaH
04210161 vyUDhavakShA bR^ihachChroNirvalivalgudalodaraH
04210162 AvartanAbhirojasvI kA~nchanorurudagrapAt
04210171 sUkShmavakrAsitasnigdha mUrdhajaH kambukandharaH
04210172 mahAdhane dukUlAgrye paridhAyopavIya cha
04210181 vya~njitAsheShagAtrashrIrniyame nyastabhUShaNaH
04210182 kR^iShNAjinadharaH shrImAnkushapANiH kR^itochitaH
04210191 shishirasnigdhatArAkShaH samaikShata samantataH
04210192 UchivAnidamurvIshaH sadaH saMharShayanniva
04210201 chAru chitrapadaM shlakShNaM mR^iShTaM gUDhamaviklavam
04210202 sarveShAmupakArArthaM tadA anuvadanniva
04210210 rAjovAcha
04210211 sabhyAH shR^iNuta bhadraM vaH sAdhavo ya ihAgatAH
04210212 satsu jij~nAsubhirdharmamAvedyaM svamanIShitam
04210221 ahaM daNDadharo rAjA prajAnAmiha yojitaH
04210222 rakShitA vR^ittidaH sveShu setuShu sthApitA pR^ithak
04210231 tasya me tadanuShThAnAdyAnAhurbrahmavAdinaH
04210232 lokAH syuH kAmasandohA yasya tuShyati diShTadR^ik
04210241 ya uddharetkaraM rAjA prajA dharmeShvashikShayan
04210242 prajAnAM shamalaM bhu~Nkte bhagaM cha svaM jahAti saH
04210251 tatprajA bhartR^ipiNDArthaM svArthamevAnasUyavaH
04210252 kurutAdhokShajadhiyastarhi me.anugrahaH kR^itaH
04210261 yUyaM tadanumodadhvaM pitR^idevarShayo.amalAH
04210262 kartuH shAsturanuj~nAtustulyaM yatpretya tatphalam
04210271 asti yaj~napatirnAma keShA~nchidarhasattamAH
04210272 ihAmutra cha lakShyante jyotsnAvatyaH kvachidbhuvaH
04210281 manoruttAnapAdasya dhruvasyApi mahIpateH
04210282 priyavratasya rAjarShera~NgasyAsmatpituH pituH
04210291 IdR^ishAnAmathAnyeShAmajasya cha bhavasya cha
04210292 prahlAdasya baleshchApi kR^ityamasti gadAbhR^itA
04210301 dauhitrAdInR^ite mR^ityoH shochyAndharmavimohitAn
04210302 vargasvargApavargANAM prAyeNaikAtmyahetunA
04210311 yatpAdasevAbhiruchistapasvinAmasheShajanmopachitaM malaM dhiyaH
04210312 sadyaH kShiNotyanvahamedhatI satI yathA padA~NguShThaviniHsR^itA sarit
04210321 vinirdhutAsheShamanomalaH pumAnasa~Ngavij~nAnavisheShavIryavAn
04210322 yada~NghrimUle kR^itaketanaH punarna saMsR^itiM kleshavahAM prapadyate
04210331 tameva yUyaM bhajatAtmavR^ittibhirmanovachaHkAyaguNaiH svakarmabhiH
04210332 amAyinaH kAmadughA~Nghripa~NkajaM yathAdhikArAvasitArthasiddhayaH
04210341 asAvihAnekaguNo.aguNo.adhvaraH pR^ithagvidhadravyaguNakriyoktibhiH
04210342 sampadyate.arthAshayali~NganAmabhirvishuddhavij~nAnaghanaH svarUpataH
04210351 pradhAnakAlAshayadharmasa~Ngrahe sharIra eSha pratipadya chetanAm
04210352 kriyAphalatvena vibhurvibhAvyate yathAnalo dAruShu tadguNAtmakaH
04210361 aho mamAmI vitarantyanugrahaM hariM guruM yaj~nabhujAmadhIshvaram
04210362 svadharmayogena yajanti mAmakA nirantaraM kShoNitale dR^iDhavratAH
04210371 mA jAtu tejaH prabhavenmaharddhibhistitikShayA tapasA vidyayA cha
04210372 dedIpyamAne.ajitadevatAnAM kule svayaM rAjakulAddvijAnAm
04210381 brahmaNyadevaH puruShaH purAtano nityaM hariryachcharaNAbhivandanAt
04210382 avApa lakShmImanapAyinIM yasho jagatpavitraM cha mahattamAgraNIH
04210391 yatsevayAsheShaguhAshayaH svarADviprapriyastuShyati kAmamIshvaraH
04210392 tadeva taddharmaparairvinItaiH sarvAtmanA brahmakulaM niShevyatAm
04210401 pumAnlabhetAnativelamAtmanaH prasIdato.atyantashamaM svataH svayam
04210402 yannityasambandhaniShevayA tataH paraM kimatrAsti mukhaM havirbhujAm
04210411 ashnAtyanantaH khalu tattvakovidaiH shraddhAhutaM yanmukha ijyanAmabhiH
04210412 na vai tathA chetanayA bahiShkR^ite hutAshane pAramahaMsyaparyaguH
04210421 yadbrahma nityaM virajaM sanAtanaM shraddhAtapoma~NgalamaunasaMyamaiH
04210422 samAdhinA bibhrati hArthadR^iShTaye yatredamAdarsha ivAvabhAsate
04210431 teShAmahaM pAdasarojareNumAryA vaheyAdhikirITamAyuH
04210432 yaM nityadA bibhrata Ashu pApaM nashyatyamuM sarvaguNA bhajanti
04210441 guNAyanaM shIladhanaM kR^itaj~naM vR^iddhAshrayaM saMvR^iNate.anu sampadaH
04210442 prasIdatAM brahmakulaM gavAM cha janArdanaH sAnucharashcha mahyam
04210450 maitreya uvAcha
04210461 iti bruvANaM nR^ipatiM pitR^idevadvijAtayaH
04210462 tuShTuvurhR^iShTamanasaH sAdhuvAdena sAdhavaH
04210471 putreNa jayate lokAniti satyavatI shrutiH
04210472 brahmadaNDahataH pApo yadveno.atyatarattamaH
04210481 hiraNyakashipushchApi bhagavannindayA tamaH
04210482 vivikShuratyagAtsUnoH prahlAdasyAnubhAvataH
04210491 vIravarya pitaH pR^ithvyAH samAH sa~njIva shAshvatIH
04210492 yasyedR^ishyachyute bhaktiH sarvalokaikabhartari
04210501 aho vayaM hyadya pavitrakIrte tvayaiva nAthena mukundanAthAH
04210502 ya uttamashlokatamasya viShNorbrahmaNyadevasya kathAM vyanakti
04210511 nAtyadbhutamidaM nAtha tavAjIvyAnushAsanam
04210512 prajAnurAgo mahatAM prakR^itiH karuNAtmanAm
04210521 adya nastamasaH pArastvayopAsAditaH prabho
04210522 bhrAmyatAM naShTadR^iShTInAM karmabhirdaivasaMj~nitaiH
04210531 namo vivR^iddhasattvAya puruShAya mahIyase
04210532 yo brahma kShatramAvishya bibhartIdaM svatejasA
04220010 maitreya uvAcha
04220011 janeShu pragR^iNatsvevaM pR^ithuM pR^ithulavikramam
04220012 tatropajagmurmunayashchatvAraH sUryavarchasaH
04220021 tAMstu siddheshvarAnrAjA vyomno.avatarato.archiShA
04220022 lokAnapApAnkurvANAnsAnugo.achaShTa lakShitAn
04220031 taddarshanodgatAnprANAnpratyAditsurivotthitaH
04220032 sasadasyAnugo vainya indriyesho guNAniva
04220041 gauravAdyantritaH sabhyaH prashrayAnatakandharaH
04220042 vidhivatpUjayAM chakre gR^ihItAdhyarhaNAsanAn
04220051 tatpAdashauchasalilairmArjitAlakabandhanaH
04220052 tatra shIlavatAM vR^ittamAcharanmAnayanniva
04220061 hATakAsana AsInAnsvadhiShNyeShviva pAvakAn
04220062 shraddhAsaMyamasaMyuktaH prItaH prAha bhavAgrajAn
04220070 pR^ithuruvAcha
04220071 aho AcharitaM kiM me ma~NgalaM ma~NgalAyanAH
04220072 yasya vo darshanaM hyAsIddurdarshAnAM cha yogibhiH
04220081 kiM tasya durlabhataramiha loke paratra cha
04220082 yasya viprAH prasIdanti shivo viShNushcha sAnugaH
04220091 naiva lakShayate loko lokAnparyaTato.api yAn
04220092 yathA sarvadR^ishaM sarva AtmAnaM ye.asya hetavaH
04220101 adhanA api te dhanyAH sAdhavo gR^ihamedhinaH
04220102 yadgR^ihA hyarhavaryAmbu tR^iNabhUmIshvarAvarAH
04220111 vyAlAlayadrumA vai teShvariktAkhilasampadaH
04220112 yadgR^ihAstIrthapAdIya pAdatIrthavivarjitAH
04220121 svAgataM vo dvijashreShThA yadvratAni mumukShavaH
04220122 charanti shraddhayA dhIrA bAlA eva bR^ihanti cha
04220131 kachchinnaH kushalaM nAthA indriyArthArthavedinAm
04220132 vyasanAvApa etasminpatitAnAM svakarmabhiH
04220141 bhavatsu kushalaprashna AtmArAmeShu neShyate
04220142 kushalAkushalA yatra na santi mativR^ittayaH
04220151 tadahaM kR^itavishrambhaH suhR^ido vastapasvinAm
04220152 sampR^ichChe bhava etasminkShemaH kenA~njasA bhavet
04220161 vyaktamAtmavatAmAtmA bhagavAnAtmabhAvanaH
04220162 svAnAmanugrahAyemAM siddharUpI charatyajaH
04220170 maitreya uvAcha
04220171 pR^ithostatsUktamAkarNya sAraM suShThu mitaM madhu
04220172 smayamAna iva prItyA kumAraH pratyuvAcha ha
04220180 sanatkumAra uvAcha
04220181 sAdhu pR^iShTaM mahArAja sarvabhUtahitAtmanA
04220182 bhavatA viduShA chApi sAdhUnAM matirIdR^ishI
04220191 sa~NgamaH khalu sAdhUnAmubhayeShAM cha sammataH
04220192 yatsambhAShaNasamprashnaH sarveShAM vitanoti sham
04220201 astyeva rAjanbhavato madhudviShaH pAdAravindasya guNAnuvAdane
04220202 ratirdurApA vidhunoti naiShThikI kAmaM kaShAyaM malamantarAtmanaH
04220211 shAstreShviyAneva sunishchito nR^iNAM kShemasya sadhryagvimR^isheShu hetuH
04220212 asa~Nga Atmavyatirikta Atmani dR^iDhA ratirbrahmaNi nirguNe cha yA
04220221 sA shraddhayA bhagavaddharmacharyayA jij~nAsayAdhyAtmikayoganiShThayA
04220222 yogeshvaropAsanayA cha nityaM puNyashravaHkathayA puNyayA cha
04220231 arthendriyArAmasagoShThyatR^iShNayA tatsammatAnAmaparigraheNa cha
04220232 viviktaruchyA paritoSha Atmani vinA harerguNapIyUShapAnAt
04220241 ahiMsayA pAramahaMsyacharyayA smR^ityA mukundAcharitAgryasIdhunA
04220242 yamairakAmairniyamaishchApyanindayA nirIhayA dvandvatitikShayA cha
04220251 harermuhustatparakarNapUra guNAbhidhAnena vijR^imbhamANayA
04220252 bhaktyA hyasa~NgaH sadasatyanAtmani syAnnirguNe brahmaNi chA~njasA ratiH
04220261 yadA ratirbrahmaNi naiShThikI pumAnAchAryavAj~nAnavirAgaraMhasA
04220262 dahatyavIryaM hR^idayaM jIvakoshaM pa~nchAtmakaM yonimivotthito.agniH
04220271 dagdhAshayo muktasamastatadguNo naivAtmano bahirantarvichaShTe
04220272 parAtmanoryadvyavadhAnaM purastAtsvapne yathA puruShastadvinAshe
04220281 AtmAnamindriyArthaM cha paraM yadubhayorapi
04220282 satyAshaya upAdhau vai pumAnpashyati nAnyadA
04220291 nimitte sati sarvatra jalAdAvapi pUruShaH
04220292 Atmanashcha parasyApi bhidAM pashyati nAnyadA
04220301 indriyairviShayAkR^iShTairAkShiptaM dhyAyatAM manaH
04220302 chetanAM harate buddheH stambastoyamiva hradAt
04220311 bhrashyatyanusmR^itishchittaM j~nAnabhraMshaH smR^itikShaye
04220312 tadrodhaM kavayaH prAhurAtmApahnavamAtmanaH
04220321 nAtaH parataro loke puMsaH svArthavyatikramaH
04220322 yadadhyanyasya preyastvamAtmanaH svavyatikramAt
04220331 arthendriyArthAbhidhyAnaM sarvArthApahnavo nR^iNAm
04220332 bhraMshito j~nAnavij~nAnAdyenAvishati mukhyatAm
04220341 na kuryAtkarhichitsa~NgaM tamastIvraM titIriShuH
04220342 dharmArthakAmamokShANAM yadatyantavighAtakam
04220351 tatrApi mokSha evArtha AtyantikatayeShyate
04220352 traivargyo.artho yato nityaM kR^itAntabhayasaMyutaH
04220361 pare.avare cha ye bhAvA guNavyatikarAdanu
04220362 na teShAM vidyate kShemamIshavidhvaMsitAshiShAm
04220371 tattvaM narendra jagatAmatha tasthUShAM cha
04220372 dehendriyAsudhiShaNAtmabhirAvR^itAnAm
04220373 yaH kShetravittapatayA hR^idi vishvagAviH
04220374 pratyakchakAsti bhagavAMstamavehi so.asmi
04220381 yasminnidaM sadasadAtmatayA vibhAti
04220382 mAyA vivekavidhuti sraji vAhibuddhiH
04220383 taM nityamuktaparishuddhavishuddhatattvaM
04220384 pratyUDhakarmakalilaprakR^itiM prapadye
04220391 yatpAdapa~NkajapalAshavilAsabhaktyA
04220392 karmAshayaM grathitamudgrathayanti santaH
04220393 tadvanna riktamatayo yatayo.api ruddha
04220394 srotogaNAstamaraNaM bhaja vAsudevam
04220401 kR^ichChro mahAniha bhavArNavamaplaveshAM
04220402 ShaDvarganakramasukhena titIrShanti
04220403 tattvaM harerbhagavato bhajanIyama~NghriM
04220404 kR^itvoDupaM vyasanamuttara dustarArNam
04220410 maitreya uvAcha
04220411 sa evaM brahmaputreNa kumAreNAtmamedhasA
04220412 darshitAtmagatiH samyakprashasyovAcha taM nR^ipaH
04220420 rAjovAcha
04220421 kR^ito me.anugrahaH pUrvaM hariNArtAnukampinA
04220422 tamApAdayituM brahmanbhagavanyUyamAgatAH
04220431 niShpAditashcha kArtsnyena bhagavadbhirghR^iNAlubhiH
04220432 sAdhUchChiShTaM hi me sarvamAtmanA saha kiM dade
04220441 prANA dArAH sutA brahmangR^ihAshcha saparichChadAH
04220442 rAjyaM balaM mahI kosha iti sarvaM niveditam
04220451 sainApatyaM cha rAjyaM cha daNDanetR^itvameva cha
04220452 sarva lokAdhipatyaM cha vedashAstravidarhati
04220461 svameva brAhmaNo bhu~Nkte svaM vaste svaM dadAti cha
04220462 tasyaivAnugraheNAnnaM bhu~njate kShatriyAdayaH
04220471 yairIdR^ishI bhagavato gatirAtmavAda
04220472 ekAntato nigamibhiH pratipAditA naH
04220473 tuShyantvadabhrakaruNAH svakR^itena nityaM
04220474 ko nAma tatpratikaroti vinodapAtram
04220480 maitreya uvAcha
04220481 ta Atmayogapataya AdirAjena pUjitAH
04220482 shIlaM tadIyaM shaMsantaH khe.abhavanmiShatAM nR^iNAm
04220491 vainyastu dhuryo mahatAM saMsthityAdhyAtmashikShayA
04220492 AptakAmamivAtmAnaM mena AtmanyavasthitaH
04220501 karmANi cha yathAkAlaM yathAdeshaM yathAbalam
04220502 yathochitaM yathAvittamakarodbrahmasAtkR^itam
04220511 phalaM brahmaNi sannyasya nirviSha~NgaH samAhitaH
04220512 karmAdhyakShaM cha manvAna AtmAnaM prakR^iteH param
04220521 gR^iheShu vartamAno.api sa sAmrAjyashriyAnvitaH
04220522 nAsajjatendriyArtheShu nirahammatirarkavat
04220531 evamadhyAtmayogena karmANyanusamAcharan
04220532 putrAnutpAdayAmAsa pa~nchArchiShyAtmasammatAn
04220541 vijitAshvaM dhUmrakeshaM haryakShaM draviNaM vR^ikam
04220542 sarveShAM lokapAlAnAM dadhAraikaH pR^ithurguNAn
04220551 gopIthAya jagatsR^iShTeH kAle sve sve.achyutAtmakaH
04220552 manovAgvR^ittibhiH saumyairguNaiH saMra~njayanprajAH
04220561 rAjetyadhAnnAmadheyaM somarAja ivAparaH
04220562 sUryavadvisR^ijangR^ihNanpratapaMshcha bhuvo vasu
04220571 durdharShastejasevAgnirmahendra iva durjayaH
04220572 titikShayA dharitrIva dyaurivAbhIShTado nR^iNAm
04220581 varShati sma yathAkAmaM parjanya iva tarpayan
04220582 samudra iva durbodhaH sattvenAchalarADiva
04220591 dharmarADiva shikShAyAmAshcharye himavAniva
04220592 kuvera iva koshADhyo guptArtho varuNo yathA
04220601 mAtarishveva sarvAtmA balena mahasaujasA
04220602 aviShahyatayA devo bhagavAnbhUtarADiva
04220611 kandarpa iva saundarye manasvI mR^igarADiva
04220612 vAtsalye manuvannR^iNAM prabhutve bhagavAnajaH
04220621 bR^ihaspatirbrahmavAde Atmavattve svayaM hariH
04220622 bhaktyA goguruvipreShu viShvaksenAnuvartiShu
04220623 hriyA prashrayashIlAbhyAmAtmatulyaH parodyame
04220631 kIrtyordhvagItayA pumbhistrailokye tatra tatra ha
04220632 praviShTaH karNarandhreShu strINAM rAmaH satAmiva
04230010 maitreya uvAcha
04230011 dR^iShTvAtmAnaM pravayasamekadA vainya AtmavAn
04230012 AtmanA vardhitAsheSha svAnusargaH prajApatiH
04230021 jagatastasthuShashchApi vR^ittido dharmabhR^itsatAm
04230022 niShpAditeshvarAdesho yadarthamiha jaj~nivAn
04230031 AtmajeShvAtmajAM nyasya virahAdrudatImiva
04230032 prajAsu vimanaHsvekaH sadAro.agAttapovanam
04230041 tatrApyadAbhyaniyamo vaikhAnasasusammate
04230042 Arabdha ugratapasi yathA svavijaye purA
04230051 kandamUlaphalAhAraH shuShkaparNAshanaH kvachit
04230052 abbhakShaH katichitpakShAnvAyubhakShastataH param
04230061 grIShme pa~nchatapA vIro varShAsvAsAraShANmuniH
04230062 AkaNThamagnaH shishire udake sthaNDileshayaH
04230071 titikShuryatavAgdAnta UrdhvaretA jitAnilaH
04230072 ArirAdhayiShuH kR^iShNamacharattapa uttamam
04230081 tena kramAnusiddhena dhvastakarmamalAshayaH
04230082 prANAyAmaiH sanniruddha ShaDvargashChinnabandhanaH
04230091 sanatkumAro bhagavAnyadAhAdhyAtmikaM param
04230092 yogaM tenaiva puruShamabhajatpuruSharShabhaH
04230101 bhagavaddharmiNaH sAdhoH shraddhayA yatataH sadA
04230102 bhaktirbhagavati brahmaNyananyaviShayAbhavat
04230111 tasyAnayA bhagavataH parikarmashuddha
04230112 sattvAtmanastadanusaMsmaraNAnupUrtyA
04230113 j~nAnaM viraktimadabhUnnishitena yena
04230114 chichCheda saMshayapadaM nijajIvakosham
04230121 ChinnAnyadhIradhigatAtmagatirnirIhas
04230122 tattatyaje.achChinadidaM vayunena yena
04230123 tAvanna yogagatibhiryatirapramatto
04230124 yAvadgadAgrajakathAsu ratiM na kuryAt
04230131 evaM sa vIrapravaraH saMyojyAtmAnamAtmani
04230132 brahmabhUto dR^iDhaM kAle tatyAja svaM kalevaram
04230141 sampIDya pAyuM pArShNibhyAM vAyumutsAraya~nChanaiH
04230142 nAbhyAM koShTheShvavasthApya hR^iduraHkaNThashIrShaNi
04230151 utsarpayaMstu taM mUrdhni krameNAveshya niHspR^ihaH
04230152 vAyuM vAyau kShitau kAyaM tejastejasyayUyujat
04230161 khAnyAkAshe dravaM toye yathAsthAnaM vibhAgashaH
04230162 kShitimambhasi tattejasyado vAyau nabhasyamum
04230171 indriyeShu manastAni tanmAtreShu yathodbhavam
04230172 bhUtAdinAmUnyutkR^iShya mahatyAtmani sandadhe
04230181 taM sarvaguNavinyAsaM jIve mAyAmaye nyadhAt
04230182 taM chAnushayamAtmasthamasAvanushayI pumAn
04230183 nAnavairAgyavIryeNa svarUpastho.ajahAtprabhuH
04230191 archirnAma mahArAj~nI tatpatnyanugatA vanam
04230192 sukumAryatadarhA cha yatpadbhyAM sparshanaM bhuvaH
04230201 atIva bharturvratadharmaniShThayA shushrUShayA chArShadehayAtrayA
04230202 nAvindatArtiM parikarshitApi sA preyaskarasparshanamAnanirvR^itiH
04230211 dehaM vipannAkhilachetanAdikaM patyuH pR^ithivyA dayitasya chAtmanaH
04230212 AlakShya ki~nchichcha vilapya sA satI chitAmathAropayadadrisAnuni
04230221 vidhAya kR^ityaM hradinIjalAplutA dattvodakaM bharturudArakarmaNaH
04230222 natvA divisthAMstridashAMstriH parItya vivesha vahniM dhyAyatI bhartR^ipAdau
04230231 vilokyAnugatAM sAdhvIM pR^ithuM vIravaraM patim
04230232 tuShTuvurvaradA devairdevapatnyaH sahasrashaH
04230241 kurvatyaH kusumAsAraM tasminmandarasAnuni
04230242 nadatsvamaratUryeShu gR^iNanti sma parasparam
04230250 devya UchuH
04230251 aho iyaM vadhUrdhanyA yA chaivaM bhUbhujAM patim
04230252 sarvAtmanA patiM bheje yaj~neshaM shrIrvadhUriva
04230261 saiShA nUnaM vrajatyUrdhvamanu vainyaM patiM satI
04230262 pashyatAsmAnatItyArchirdurvibhAvyena karmaNA
04230271 teShAM durApaM kiM tvanyanmartyAnAM bhagavatpadam
04230272 bhuvi lolAyuSho ye vai naiShkarmyaM sAdhayantyuta
04230281 sa va~nchito batAtmadhrukkR^ichChreNa mahatA bhuvi
04230282 labdhvApavargyaM mAnuShyaM viShayeShu viShajjate
04230290 maitreya uvAcha
04230291 stuvatIShvamarastrIShu patilokaM gatA vadhUH
04230292 yaM vA AtmavidAM dhuryo vainyaH prApAchyutAshrayaH
04230301 itthambhUtAnubhAvo.asau pR^ithuH sa bhagavattamaH
04230302 kIrtitaM tasya charitamuddAmacharitasya te
04230311 ya idaM sumahatpuNyaM shraddhayAvahitaH paThet
04230312 shrAvayechChR^iNuyAdvApi sa pR^ithoH padavImiyAt
04230321 brAhmaNo brahmavarchasvI rAjanyo jagatIpatiH
04230322 vaishyaH paThanviTpatiH syAchChUdraH sattamatAmiyAt
04230331 triH kR^itva idamAkarNya naro nAryathavAdR^itA
04230332 aprajaH suprajatamo nirdhano dhanavattamaH
04230341 aspaShTakIrtiH suyashA mUrkho bhavati paNDitaH
04230342 idaM svastyayanaM puMsAmama~NgalyanivAraNam
04230351 dhanyaM yashasyamAyuShyaM svargyaM kalimalApaham
04230352 dharmArthakAmamokShANAM samyaksiddhimabhIpsubhiH
04230353 shraddhayaitadanushrAvyaM chaturNAM kAraNaM param
04230361 vijayAbhimukho rAjA shrutvaitadabhiyAti yAn
04230362 baliM tasmai harantyagre rAjAnaH pR^ithave yathA
04230371 muktAnyasa~Ngo bhagavatyamalAM bhaktimudvahan
04230372 vainyasya charitaM puNyaM shR^iNuyAchChrAvayetpaThet
04230381 vaichitravIryAbhihitaM mahanmAhAtmyasUchakam
04230382 asminkR^itamatimartyaM pArthavIM gatimApnuyAt
04230391 anudinamidamAdareNa shR^iNvanpR^ithucharitaM prathayanvimuktasa~NgaH
04230392 bhagavati bhavasindhupotapAde sa cha nipuNAM labhate ratiM manuShyaH
04240010 maitreya uvAcha
04240011 vijitAshvo.adhirAjAsItpR^ithuputraH pR^ithushravAH
04240012 yavIyobhyo.adadAtkAShThA bhrAtR^ibhyo bhrAtR^ivatsalaH
04240021 haryakShAyAdishatprAchIM dhUmrakeshAya dakShiNAm
04240022 pratIchIM vR^ikasaMj~nAya turyAM draviNase vibhuH
04240031 antardhAnagatiM shakrAllabdhvAntardhAnasaMj~nitaH
04240032 apatyatrayamAdhatta shikhaNDinyAM susammatam
04240041 pAvakaH pavamAnashcha shuchirityagnayaH purA
04240042 vasiShThashApAdutpannAH punaryogagatiM gatAH
04240051 antardhAno nabhasvatyAM havirdhAnamavindata
04240052 ya indramashvahartAraM vidvAnapi na jaghnivAn
04240061 rAj~nAM vR^ittiM karAdAna daNDashulkAdidAruNAm
04240062 manyamAno dIrghasattra vyAjena visasarja ha
04240071 tatrApi haMsaM puruShaM paramAtmAnamAtmadR^ik
04240072 yajaMstallokatAmApa kushalena samAdhinA
04240081 havirdhAnAddhavirdhAnI vidurAsUta ShaTsutAn
04240082 barhiShadaM gayaM shuklaM kR^iShNaM satyaM jitavratam
04240091 barhiShatsumahAbhAgo hAvirdhAniH prajApatiH
04240092 kriyAkANDeShu niShNAto yogeShu cha kurUdvaha
04240101 yasyedaM devayajanamanuyaj~naM vitanvataH
04240102 prAchInAgraiH kushairAsIdAstR^itaM vasudhAtalam
04240111 sAmudrIM devadevoktAmupayeme shatadrutim
04240112 yAM vIkShya chArusarvA~NgIM kishorIM suShThvala~NkR^itAm
04240113 parikramantImudvAhe chakame.agniH shukImiva
04240121 vibudhAsuragandharva munisiddhanaroragAH
04240122 vijitAH sUryayA dikShu kvaNayantyaiva nUpuraiH
04240131 prAchInabarhiShaH putrAH shatadrutyAM dashAbhavan
04240132 tulyanAmavratAH sarve dharmasnAtAH prachetasaH
04240141 pitrAdiShTAH prajAsarge tapase.arNavamAvishan
04240142 dashavarShasahasrANi tapasArchaMstapaspatim
04240151 yaduktaM pathi dR^iShTena girishena prasIdatA
04240152 taddhyAyanto japantashcha pUjayantashcha saMyatAH
04240160 vidura uvAcha
04240161 prachetasAM giritreNa yathAsItpathi sa~NgamaH
04240162 yadutAha haraH prItastanno brahmanvadArthavat
04240171 sa~NgamaH khalu viprarShe shiveneha sharIriNAm
04240172 durlabho munayo dadhyurasa~NgAdyamabhIpsitam
04240181 AtmArAmo.api yastvasya lokakalpasya rAdhase
04240182 shaktyA yukto vicharati ghorayA bhagavAnbhavaH
04240190 maitreya uvAcha
04240191 prachetasaH piturvAkyaM shirasAdAya sAdhavaH
04240192 dishaM pratIchIM prayayustapasyAdR^itachetasaH
04240201 sasamudramupa vistIrNamapashyansumahatsaraH
04240202 mahanmana iva svachChaM prasannasalilAshayam
04240211 nIlaraktotpalAmbhoja kahlArendIvarAkaram
04240212 haMsasArasachakrAhva kAraNDavanikUjitam
04240221 mattabhramarasausvarya hR^iShTaromalatA~Nghripam
04240222 padmakosharajo dikShu vikShipatpavanotsavam
04240231 tatra gAndharvamAkarNya divyamArgamanoharam
04240232 visismyU rAjaputrAste mR^ida~NgapaNavAdyanu
04240241 tarhyeva sarasastasmAnniShkrAmantaM sahAnugam
04240242 upagIyamAnamamara pravaraM vibudhAnugaiH
04240251 taptahemanikAyAbhaM shitikaNThaM trilochanam
04240252 prasAdasumukhaM vIkShya praNemurjAtakautukAH
04240261 sa tAnprapannArtiharo bhagavAndharmavatsalaH
04240262 dharmaj~nAnshIlasampannAnprItaH prItAnuvAcha ha
04240270 shrIrudra uvAcha
04240271 yUyaM vediShadaH putrA viditaM vashchikIrShitam
04240272 anugrahAya bhadraM va evaM me darshanaM kR^itam
04240281 yaH paraM raMhasaH sAkShAttriguNAjjIvasaMj~nitAt
04240282 bhagavantaM vAsudevaM prapannaH sa priyo hi me
04240291 svadharmaniShThaH shatajanmabhiH pumAnviri~nchatAmeti tataH paraM hi mAm
04240292 avyAkR^itaM bhAgavato.atha vaiShNavaM padaM yathAhaM vibudhAH kalAtyaye
04240301 atha bhAgavatA yUyaM priyAH stha bhagavAnyathA
04240302 na madbhAgavatAnAM cha preyAnanyo.asti karhichit
04240311 idaM viviktaM japtavyaM pavitraM ma~NgalaM param
04240312 niHshreyasakaraM chApi shrUyatAM tadvadAmi vaH
04240320 maitreya uvAcha
04240321 ityanukroshahR^idayo bhagavAnAha tA~nChivaH
04240322 baddhA~njalInrAjaputrAnnArAyaNaparo vachaH
04240330 shrIrudra uvAcha
04240331 jitaM ta Atmavidvarya svastaye svastirastu me
04240332 bhavatArAdhasA rAddhaM sarvasmA Atmane namaH
04240341 namaH pa~NkajanAbhAya bhUtasUkShmendriyAtmane
04240342 vAsudevAya shAntAya kUTasthAya svarochiShe
04240351 sa~NkarShaNAya sUkShmAya durantAyAntakAya cha
04240352 namo vishvaprabodhAya pradyumnAyAntarAtmane
04240361 namo namo.aniruddhAya hR^iShIkeshendriyAtmane
04240362 namaH paramahaMsAya pUrNAya nibhR^itAtmane
04240371 svargApavargadvArAya nityaM shuchiShade namaH
04240372 namo hiraNyavIryAya chAturhotrAya tantave
04240381 nama Urja iShe trayyAH pataye yaj~naretase
04240382 tR^iptidAya cha jIvAnAM namaH sarvarasAtmane
04240391 sarvasattvAtmadehAya visheShAya sthavIyase
04240392 namastrailokyapAlAya saha ojobalAya cha
04240401 arthali~NgAya nabhase namo.antarbahirAtmane
04240402 namaH puNyAya lokAya amuShmai bhUrivarchase
04240411 pravR^ittAya nivR^ittAya pitR^idevAya karmaNe
04240412 namo.adharmavipAkAya mR^ityave duHkhadAya cha
04240421 namasta AshiShAmIsha manave kAraNAtmane
04240422 namo dharmAya bR^ihate kR^iShNAyAkuNThamedhase
04240423 puruShAya purANAya sA~NkhyayogeshvarAya cha
04240431 shaktitrayasametAya mIDhuShe.aha~NkR^itAtmane
04240432 chetaAkUtirUpAya namo vAcho vibhUtaye
04240441 darshanaM no didR^ikShUNAM dehi bhAgavatArchitam
04240442 rUpaM priyatamaM svAnAM sarvendriyaguNA~njanam
04240451 snigdhaprAvR^iDghanashyAmaM sarvasaundaryasa~Ngraham
04240452 chArvAyatachaturbAhu sujAtaruchirAnanam
04240461 padmakoshapalAshAkShaM sundarabhru sunAsikam
04240462 sudvijaM sukapolAsyaM samakarNavibhUShaNam
04240471 prItiprahasitApA~Ngamalakai rUpashobhitam
04240472 lasatpa~Nkajaki~njalka dukUlaM mR^iShTakuNDalam
04240481 sphuratkirITavalaya hAranUpuramekhalam
04240482 sha~NkhachakragadApadma mAlAmaNyuttamarddhimat
04240491 siMhaskandhatviSho bibhratsaubhagagrIvakaustubham
04240492 shriyAnapAyinyA kShipta nikaShAshmorasollasat
04240501 pUrarechakasaMvigna valivalgudalodaram
04240502 pratisa~NkrAmayadvishvaM nAbhyAvartagabhIrayA
04240511 shyAmashroNyadhirochiShNu dukUlasvarNamekhalam
04240512 samachArva~Nghrija~Nghoru nimnajAnusudarshanam
04240521 padA sharatpadmapalAsharochiShA nakhadyubhirno.antaraghaM vidhunvatA
04240522 pradarshaya svIyamapAstasAdhvasaM padaM guro mArgagurustamojuShAm
04240531 etadrUpamanudhyeyamAtmashuddhimabhIpsatAm
04240532 yadbhaktiyogo.abhayadaH svadharmamanutiShThatAm
04240541 bhavAnbhaktimatA labhyo durlabhaH sarvadehinAm
04240542 svArAjyasyApyabhimata ekAntenAtmavidgatiH
04240551 taM durArAdhyamArAdhya satAmapi durApayA
04240552 ekAntabhaktyA ko vA~nChetpAdamUlaM vinA bahiH
04240561 yatra nirviShTamaraNaM kR^itAnto nAbhimanyate
04240562 vishvaM vidhvaMsayanvIrya shauryavisphUrjitabhruvA
04240571 kShaNArdhenApi tulaye na svargaM nApunarbhavam
04240572 bhagavatsa~Ngisa~Ngasya martyAnAM kimutAshiShaH
04240581 athAnaghA~Nghrestava kIrtitIrthayorantarbahiHsnAnavidhUtapApmanAm
04240582 bhUteShvanukroshasusattvashIlinAM syAtsa~Ngamo.anugraha eSha nastava
04240591 na yasya chittaM bahirarthavibhramaM tamoguhAyAM cha vishuddhamAvishat
04240592 yadbhaktiyogAnugR^ihItama~njasA munirvichaShTe nanu tatra te gatim
04240601 yatredaM vyajyate vishvaM vishvasminnavabhAti yat
04240602 tattvaM brahma paraM jyotirAkAshamiva vistR^itam
04240611 yo mAyayedaM pururUpayAsR^ijadbibharti bhUyaH kShapayatyavikriyaH
04240612 yadbhedabuddhiH sadivAtmaduHsthayA tvamAtmatantraM bhagavanpratImahi
04240621 kriyAkalApairidameva yoginaH shraddhAnvitAH sAdhu yajanti siddhaye
04240622 bhUtendriyAntaHkaraNopalakShitaM vede cha tantre cha ta eva kovidAH
04240631 tvameka AdyaH puruShaH suptashaktistayA rajaHsattvatamo vibhidyate
04240632 mahAnahaM khaM marudagnivArdharAH surarShayo bhUtagaNA idaM yataH
04240641 sR^iShTaM svashaktyedamanupraviShTashchaturvidhaM puramAtmAMshakena
04240642 atho vidustaM puruShaM santamantarbhu~Nkte hR^iShIkairmadhu sAraghaM yaH
04240651 sa eSha lokAnatichaNDavego vikarShasi tvaM khalu kAlayAnaH
04240652 bhUtAni bhUtairanumeyatattvo ghanAvalIrvAyurivAviShahyaH
04240661 pramattamuchchairiti kR^ityachintayA pravR^iddhalobhaM viShayeShu lAlasam
04240662 tvamapramattaH sahasAbhipadyase kShullelihAno.ahirivAkhumantakaH
04240671 kastvatpadAbjaM vijahAti paNDito yaste.avamAnavyayamAnaketanaH
04240672 visha~NkayAsmadgururarchati sma yadvinopapattiM manavashchaturdasha
04240681 atha tvamasi no brahmanparamAtmanvipashchitAm
04240682 vishvaM rudrabhayadhvastamakutashchidbhayA gatiH
04240691 idaM japata bhadraM vo vishuddhA nR^ipanandanAH
04240692 svadharmamanutiShThanto bhagavatyarpitAshayAH
04240701 tamevAtmAnamAtmasthaM sarvabhUteShvavasthitam
04240702 pUjayadhvaM gR^iNantashcha dhyAyantashchAsakR^iddharim
04240711 yogAdeshamupAsAdya dhArayanto munivratAH
04240712 samAhitadhiyaH sarva etadabhyasatAdR^itAH
04240721 idamAha purAsmAkaM bhagavAnvishvasR^ikpatiH
04240722 bhR^igvAdInAmAtmajAnAM sisR^ikShuH saMsisR^ikShatAm
04240731 te vayaM noditAH sarve prajAsarge prajeshvarAH
04240732 anena dhvastatamasaH sisR^ikShmo vividhAH prajAH
04240741 athedaM nityadA yukto japannavahitaH pumAn
04240742 achirAchChreya Apnoti vAsudevaparAyaNaH
04240751 shreyasAmiha sarveShAM j~nAnaM niHshreyasaM param
04240752 sukhaM tarati duShpAraM j~nAnanaurvyasanArNavam
04240761 ya imaM shraddhayA yukto madgItaM bhagavatstavam
04240762 adhIyAno durArAdhyaM harimArAdhayatyasau
04240771 vindate puruSho.amuShmAdyadyadichChatyasatvaram
04240772 madgItagItAtsuprItAchChreyasAmekavallabhAt
04240781 idaM yaH kalya utthAya prA~njaliH shraddhayAnvitaH
04240782 shR^iNuyAchChrAvayenmartyo muchyate karmabandhanaiH
04240791 gItaM mayedaM naradevanandanAH parasya puMsaH paramAtmanaH stavam
04240792 japanta ekAgradhiyastapo mahatcharadhvamante tata Apsyathepsitam
04250010 maitreya uvAcha
04250011 iti sandishya bhagavAnbArhiShadairabhipUjitaH
04250012 pashyatAM rAjaputrANAM tatraivAntardadhe haraH
04250021 rudragItaM bhagavataH stotraM sarve prachetasaH
04250022 japantaste tapastepurvarShANAmayutaM jale
04250031 prAchInabarhiShaM kShattaH karmasvAsaktamAnasam
04250032 nArado.adhyAtmatattvaj~naH kR^ipAluH pratyabodhayat
04250041 shreyastvaM katamadrAjankarmaNAtmana Ihase
04250042 duHkhahAniH sukhAvAptiH shreyastanneha cheShyate
04250050 rAjovAcha
04250051 na jAnAmi mahAbhAga paraM karmApaviddhadhIH
04250052 brUhi me vimalaM j~nAnaM yena muchyeya karmabhiH
04250061 gR^iheShu kUTadharmeShu putradAradhanArthadhIH
04250062 na paraM vindate mUDho bhrAmyansaMsAravartmasu
04250070 nArada uvAcha
04250071 bho bhoH prajApate rAjanpashUnpashya tvayAdhvare
04250072 saMj~nApitA~njIvasa~NghAnnirghR^iNena sahasrashaH
04250081 ete tvAM sampratIkShante smaranto vaishasaM tava
04250082 samparetamayaHkUTaishChindantyutthitamanyavaH
04250091 atra te kathayiShye.amumitihAsaM purAtanam
04250092 pura~njanasya charitaM nibodha gadato mama
04250101 AsItpura~njano nAma rAjA rAjanbR^ihachChravAH
04250102 tasyAvij~nAtanAmAsItsakhAvij~nAtacheShTitaH
04250111 so.anveShamANaH sharaNaM babhrAma pR^ithivIM prabhuH
04250112 nAnurUpaM yadAvindadabhUtsa vimanA iva
04250121 na sAdhu mene tAH sarvA bhUtale yAvatIH puraH
04250122 kAmAnkAmayamAno.asau tasya tasyopapattaye
04250131 sa ekadA himavato dakShiNeShvatha sAnuShu
04250132 dadarsha navabhirdvArbhiH puraM lakShitalakShaNAm
04250141 prAkAropavanATTAla parikhairakShatoraNaiH
04250142 svarNaraupyAyasaiH shR^i~NgaiH sa~NkulAM sarvato gR^ihaiH
04250151 nIlasphaTikavaidUrya muktAmarakatAruNaiH
04250152 kL^iptaharmyasthalIM dIptAM shriyA bhogavatImiva
04250161 sabhAchatvararathyAbhirAkrIDAyatanApaNaiH
04250162 chaityadhvajapatAkAbhiryuktAM vidrumavedibhiH
04250171 puryAstu bAhyopavane divyadrumalatAkule
04250172 nadadviha~NgAlikula kolAhalajalAshaye
04250181 himanirjharavipruShmat kusumAkaravAyunA
04250182 chalatpravAlaviTapa nalinItaTasampadi
04250191 nAnAraNyamR^igavrAtairanAbAdhe munivrataiH
04250192 AhUtaM manyate pAntho yatra kokilakUjitaiH
04250201 yadR^ichChayAgatAM tatra dadarsha pramadottamAm
04250202 bhR^ityairdashabhirAyAntImekaikashatanAyakaiH
04250211 a~nchashIrShAhinA guptAM pratIhAreNa sarvataH
04250212 anveShamANAmR^iShabhamaprauDhAM kAmarUpiNIm
04250221 sunAsAM sudatIM bAlAM sukapolAM varAnanAm
04250222 samavinyastakarNAbhyAM bibhratIM kuNDalashriyam
04250231 pisha~NganIvIM sushroNIM shyAmAM kanakamekhalAm
04250232 padbhyAM kvaNadbhyAM chalantIM nUpurairdevatAmiva
04250241 stanau vya~njitakaishorau samavR^ittau nirantarau
04250242 vastrAntena nigUhantIM vrIDayA gajagAminIm
04250251 tAmAha lalitaM vIraH savrIDasmitashobhanAm
04250252 snigdhenApA~Ngapu~Nkhena spR^iShTaH premodbhramadbhruvA
04250261 kA tvaM ka~njapalAshAkShi kasyAsIha kutaH sati
04250262 imAmupa purIM bhIru kiM chikIrShasi shaMsa me
04250271 ka ete.anupathA ye ta ekAdasha mahAbhaTAH
04250272 etA vA lalanAH subhru ko.ayaM te.ahiH puraHsaraH
04250281 tvaM hrIrbhavAnyasyatha vAgramA patiM vichinvatI kiM munivadraho vane
04250282 tvada~NghrikAmAptasamastakAmaM kva padmakoshaH patitaH karAgrAt
04250291 nAsAM varorvanyatamA bhuvispR^ikpurImimAM vIravareNa sAkam
04250292 arhasyala~NkartumadabhrakarmaNA lokaM paraM shrIriva yaj~napuMsA
04250301 yadeSha mApA~NgavikhaNDitendriyaM savrIDabhAvasmitavibhramadbhruvA
04250302 tvayopasR^iShTo bhagavAnmanobhavaH prabAdhate.athAnugR^ihANa shobhane
04250311 tvadAnanaM subhru sutAralochanaM vyAlambinIlAlakavR^indasaMvR^itam
04250312 unnIya me darshaya valguvAchakaM yadvrIDayA nAbhimukhaM shuchismite
04250320 nArada uvAcha
04250321 itthaM pura~njanaM nArI yAchamAnamadhIravat
04250322 abhyanandata taM vIraM hasantI vIra mohitA
04250331 na vidAma vayaM samyakkartAraM puruSharShabha
04250332 Atmanashcha parasyApi gotraM nAma cha yatkR^itam
04250341 ihAdya santamAtmAnaM vidAma na tataH param
04250342 yeneyaM nirmitA vIra purI sharaNamAtmanaH
04250351 ete sakhAyaH sakhyo me narA nAryashcha mAnada
04250352 suptAyAM mayi jAgarti nAgo.ayaM pAlayanpurIm
04250361 diShTyAgato.asi bhadraM te grAmyAnkAmAnabhIpsase
04250362 udvahiShyAmi tAMste.ahaM svabandhubhirarindama
04250371 imAM tvamadhitiShThasva purIM navamukhIM vibho
04250372 mayopanItAngR^ihNAnaH kAmabhogAnshataM samAH
04250381 kaM nu tvadanyaM ramaye hyaratij~namakovidam
04250382 asamparAyAbhimukhamashvastanavidaM pashum
04250391 dharmo hyatrArthakAmau cha prajAnando.amR^itaM yashaH
04250392 lokA vishokA virajA yAnna kevalino viduH
04250401 pitR^idevarShimartyAnAM bhUtAnAmAtmanashcha ha
04250402 kShemyaM vadanti sharaNaM bhave.asminyadgR^ihAshramaH
04250411 kA nAma vIra vikhyAtaM vadAnyaM priyadarshanam
04250412 na vR^iNIta priyaM prAptaM mAdR^ishI tvAdR^ishaM patim
04250421 kasyA manaste bhuvi bhogibhogayoH striyA na sajjedbhujayormahAbhuja
04250422 yo.anAthavargAdhimalaM ghR^iNoddhata smitAvalokena charatyapohitum
04250430 nArada uvAcha
04250431 iti tau dampatI tatra samudya samayaM mithaH
04250432 tAM pravishya purIM rAjanmumudAte shataM samAH
04250441 upagIyamAno lalitaM tatra tatra cha gAyakaiH
04250442 krIDanparivR^itaH strIbhirhradinImAvishachChuchau
04250451 saptopari kR^itA dvAraH purastasyAstu dve adhaH
04250452 pR^ithagviShayagatyarthaM tasyAM yaH kashchaneshvaraH
04250461 pa~ncha dvArastu paurastyA dakShiNaikA tathottarA
04250462 pashchime dve amUShAM te nAmAni nR^ipa varNaye
04250471 khadyotAvirmukhI cha prAgdvArAvekatra nirmite
04250472 vibhrAjitaM janapadaM yAti tAbhyAM dyumatsakhaH
04250481 nalinI nAlinI cha prAgdvArAvekatra nirmite
04250482 avadhUtasakhastAbhyAM viShayaM yAti saurabham
04250491 mukhyA nAma purastAddvAstayApaNabahUdanau
04250492 viShayau yAti purarADrasaj~navipaNAnvitaH
04250501 pitR^ihUrnR^ipa puryA dvArdakShiNena pura~njanaH
04250502 rAShTraM dakShiNapa~nchAlaM yAti shrutadharAnvitaH
04250511 devahUrnAma puryA dvA uttareNa pura~njanaH
04250512 rAShTramuttarapa~nchAlaM yAti shrutadharAnvitaH
04250521 AsurI nAma pashchAddvAstayA yAti pura~njanaH
04250522 grAmakaM nAma viShayaM durmadena samanvitaH
04250531 nirR^itirnAma pashchAddvAstayA yAti pura~njanaH
04250532 vaishasaM nAma viShayaM lubdhakena samanvitaH
04250541 andhAvamIShAM paurANAM nirvAkpeshaskR^itAvubhau
04250542 akShaNvatAmadhipatistAbhyAM yAti karoti cha
04250551 sa yarhyantaHpuragato viShUchInasamanvitaH
04250552 mohaM prasAdaM harShaM vA yAti jAyAtmajodbhavam
04250561 evaM karmasu saMsaktaH kAmAtmA va~nchito.abudhaH
04250562 mahiShI yadyadIheta tattadevAnvavartata
04250571 kvachitpibantyAM pibati madirAM madavihvalaH
04250572 ashnantyAM kvachidashnAti jakShatyAM saha jakShiti
04250581 kvachidgAyati gAyantyAM rudatyAM rudati kvachit
04250582 kvachiddhasantyAM hasati jalpantyAmanu jalpati
04250591 kvachiddhAvati dhAvantyAM tiShThantyAmanu tiShThati
04250592 anu shete shayAnAyAmanvAste kvachidAsatIm
04250601 kvachichChR^iNoti shR^iNvantyAM pashyantyAmanu pashyati
04250602 kvachijjighrati jighrantyAM spR^ishantyAM spR^ishati kvachit
04250611 kvachichcha shochatIM jAyAmanu shochati dInavat
04250612 anu hR^iShyati hR^iShyantyAM muditAmanu modate
04250621 vipralabdho mahiShyaivaM sarvaprakR^itiva~nchitaH
04250622 nechChannanukarotyaj~naH klaibyAtkrIDAmR^igo yathA
04260010 nArada uvAcha
04260011 sa ekadA maheShvAso rathaM pa~nchAshvamAshugam
04260012 dvIShaM dvichakramekAkShaM triveNuM pa~nchabandhuram
04260021 ekarashmyekadamanamekanIDaM dvikUbaram
04260022 pa~nchapraharaNaM sapta varUthaM pa~nchavikramam
04260031 haimopaskaramAruhya svarNavarmAkShayeShudhiH
04260032 ekAdashachamUnAthaH pa~nchaprasthamagAdvanam
04260041 chachAra mR^igayAM tatra dR^ipta AtteShukArmukaH
04260042 vihAya jAyAmatadarhAM mR^igavyasanalAlasaH
04260051 AsurIM vR^ittimAshritya ghorAtmA niranugrahaH
04260052 nyahanannishitairbANairvaneShu vanagocharAn
04260061 tIrtheShu pratidR^iShTeShu rAjA medhyAnpashUnvane
04260062 yAvadarthamalaM lubdho hanyAditi niyamyate
04260071 ya evaM karma niyataM vidvAnkurvIta mAnavaH
04260072 karmaNA tena rAjendra j~nAnena na sa lipyate
04260081 anyathA karma kurvANo mAnArUDho nibadhyate
04260082 guNapravAhapatito naShTapraj~no vrajatyadhaH
04260091 tatra nirbhinnagAtrANAM chitravAjaiH shilImukhaiH
04260092 viplavo.abhUdduHkhitAnAM duHsahaH karuNAtmanAm
04260101 shashAnvarAhAnmahiShAngavayAnrurushalyakAn
04260102 medhyAnanyAMshcha vividhAnvinighnanshramamadhyagAt
04260111 tataH kShuttR^iTparishrAnto nivR^itto gR^ihameyivAn
04260112 kR^itasnAnochitAhAraH saMvivesha gataklamaH
04260121 AtmAnamarhayAM chakre dhUpAlepasragAdibhiH
04260122 sAdhvala~NkR^itasarvA~Ngo mahiShyAmAdadhe manaH
04260131 tR^ipto hR^iShTaH sudR^iptashcha kandarpAkR^iShTamAnasaH
04260132 na vyachaShTa varArohAM gR^ihiNIM gR^ihamedhinIm
04260141 antaHpurastriyo.apR^ichChadvimanA iva vediShat
04260142 api vaH kushalaM rAmAH seshvarINAM yathA purA
04260151 na tathaitarhi rochante gR^iheShu gR^ihasampadaH
04260152 yadi na syAdgR^ihe mAtA patnI vA patidevatA
04260153 vya~Nge ratha iva prAj~naH ko nAmAsIta dInavat
04260161 kva vartate sA lalanA majjantaM vyasanArNave
04260162 yA mAmuddharate praj~nAM dIpayantI pade pade
04260170 rAmA UchuH
04260171 naranAtha na jAnImastvatpriyA yadvyavasyati
04260172 bhUtale niravastAre shayAnAM pashya shatruhan
04260180 nArada uvAcha
04260181 pura~njanaH svamahiShIM nirIkShyAvadhutAM bhuvi
04260182 tatsa~Ngonmathitaj~nAno vaiklavyaM paramaM yayau
04260191 sAntvayanshlakShNayA vAchA hR^idayena vidUyatA
04260192 preyasyAH snehasaMrambha li~NgamAtmani nAbhyagAt
04260201 anuninye.atha shanakairvIro.anunayakovidaH
04260202 pasparsha pAdayugalamAha chotsa~NgalAlitAm
04260210 pura~njana uvAcha
04260211 nUnaM tvakR^itapuNyAste bhR^ityA yeShvIshvarAH shubhe
04260212 kR^itAgaHsvAtmasAtkR^itvA shikShAdaNDaM na yu~njate
04260221 paramo.anugraho daNDo bhR^ityeShu prabhuNArpitaH
04260222 bAlo na veda tattanvi bandhukR^ityamamarShaNaH
04260231 sA tvaM mukhaM sudati subhrvanurAgabhAra vrIDAvilambavilasaddhasitAvalokam
04260232 nIlAlakAlibhirupaskR^itamunnasaM naH svAnAM pradarshaya manasvini valguvAkyam
04260241 tasmindadhe damamahaM tava vIrapatni yo.anyatra bhUsurakulAtkR^itakilbiShastam
04260242 pashye na vItabhayamunmuditaM trilokyAmanyatra vai murariporitaratra dAsAt
04260251 vaktraM na te vitilakaM malinaM viharShaM saMrambhabhImamavimR^iShTamapetarAgam
04260252 pashye stanAvapi shuchopahatau sujAtau bimbAdharaM vigataku~Nkumapa~NkarAgam
04260261 tanme prasIda suhR^idaH kR^itakilbiShasya svairaM gatasya mR^igayAM vyasanAturasya
04260262 kA devaraM vashagataM kusumAstravega visrastapauMsnamushatI na bhajeta kR^itye
04270010 nArada uvAcha
04270011 itthaM pura~njanaM sadhryagvashamAnIya vibhramaiH
04270012 pura~njanI mahArAja reme ramayatI patim
04270021 sa rAjA mahiShIM rAjansusnAtAM ruchirAnanAm
04270022 kR^itasvastyayanAM tR^iptAmabhyanandadupAgatAm
04270031 tayopagUDhaH parirabdhakandharo raho.anumantrairapakR^iShTachetanaH
04270032 na kAlaraMho bubudhe duratyayaM divA nisheti pramadAparigrahaH
04270041 shayAna unnaddhamado mahAmanA mahArhatalpe mahiShIbhujopadhiH
04270042 tAmeva vIro manute paraM yatastamo.abhibhUto na nijaM paraM cha yat
04270051 tayaivaM ramamANasya kAmakashmalachetasaH
04270052 kShaNArdhamiva rAjendra vyatikrAntaM navaM vayaH
04270061 tasyAmajanayatputrAnpura~njanyAM pura~njanaH
04270062 shatAnyekAdasha virADAyuSho.ardhamathAtyagAt
04270071 duhitR^IrdashottarashataM pitR^imAtR^iyashaskarIH
04270072 shIlaudAryaguNopetAH paura~njanyaH prajApate
04270081 sa pa~nchAlapatiH putrAnpitR^ivaMshavivardhanAn
04270082 dAraiH saMyojayAmAsa duhitR^IH sadR^ishairvaraiH
04270091 putrANAM chAbhavanputrA ekaikasya shataM shatam
04270092 yairvai paura~njano vaMshaH pa~nchAleShu samedhitaH
04270101 teShu tadrikthahAreShu gR^ihakoshAnujIviShu
04270102 nirUDhena mamatvena viShayeShvanvabadhyata
04270111 Ije cha kratubhirghorairdIkShitaH pashumArakaiH
04270112 devAnpitR^InbhUtapatInnAnAkAmo yathA bhavAn
04270121 yukteShvevaM pramattasya kuTumbAsaktachetasaH
04270122 AsasAda sa vai kAlo yo.apriyaH priyayoShitAm
04270131 chaNDavega iti khyAto gandharvAdhipatirnR^ipa
04270132 gandharvAstasya balinaH ShaShTyuttarashatatrayam
04270141 gandharvyastAdR^ishIrasya maithunyashcha sitAsitAH
04270142 parivR^ittyA vilumpanti sarvakAmavinirmitAm
04270151 te chaNDavegAnucharAH pura~njanapuraM yadA
04270152 hartumArebhire tatra pratyaShedhatprajAgaraH
04270161 sa saptabhiH shataireko viMshatyA cha shataM samAH
04270162 pura~njanapurAdhyakSho gandharvairyuyudhe balI
04270171 kShIyamANe svasambandhe ekasminbahubhiryudhA
04270172 chintAM parAM jagAmArtaH sarAShTrapurabAndhavaH
04270181 sa eva puryAM madhubhukpa~nchAleShu svapArShadaiH
04270182 upanItaM baliM gR^ihNanstrIjito nAvidadbhayam
04270191 kAlasya duhitA kAchittrilokIM varamichChatI
04270192 paryaTantI na barhiShmanpratyanandata kashchana
04270201 daurbhAgyenAtmano loke vishrutA durbhageti sA
04270202 yA tuShTA rAjarShaye tu vR^itAdAtpUrave varam
04270211 kadAchidaTamAnA sA brahmalokAnmahIM gatam
04270212 vavre bR^ihadvrataM mAM tu jAnatI kAmamohitA
04270221 mayi saMrabhya vipula madAchChApaM suduHsaham
04270222 sthAtumarhasi naikatra madyAch~nAvimukho mune
04270231 tato vihatasa~NkalpA kanyakA yavaneshvaram
04270232 mayopadiShTamAsAdya vavre nAmnA bhayaM patim
04270241 R^iShabhaM yavanAnAM tvAM vR^iNe vIrepsitaM patim
04270242 sa~Nkalpastvayi bhUtAnAM kR^itaH kila na riShyati
04270251 dvAvimAvanushochanti bAlAvasadavagrahau
04270252 yallokashAstropanataM na rAti na tadichChati
04270261 atho bhajasva mAM bhadra bhajantIM me dayAM kuru
04270262 etAvAnpauruSho dharmo yadArtAnanukampate
04270271 kAlakanyoditavacho nishamya yavaneshvaraH
04270272 chikIrShurdevaguhyaM sa sasmitaM tAmabhAShata
04270281 mayA nirUpitastubhyaM patirAtmasamAdhinA
04270282 nAbhinandati loko.ayaM tvAmabhadrAmasammatAm
04270291 tvamavyaktagatirbhu~NkShva lokaM karmavinirmitam
04270292 yA hi me pR^itanAyuktA prajAnAshaM praNeShyasi
04270301 prajvAro.ayaM mama bhrAtA tvaM cha me bhaginI bhava
04270302 charAmyubhAbhyAM loke.asminnavyakto bhImasainikaH
04280010 nArada uvAcha
04280011 sainikA bhayanAmno ye barhiShmandiShTakAriNaH
04280012 prajvArakAlakanyAbhyAM vicheruravanImimAm
04280021 ta ekadA tu rabhasA pura~njanapurIM nR^ipa
04280022 rurudhurbhaumabhogADhyAM jaratpannagapAlitAm
04280031 kAlakanyApi bubhuje pura~njanapuraM balAt
04280032 yayAbhibhUtaH puruShaH sadyo niHsAratAmiyAt
04280041 tayopabhujyamAnAM vai yavanAH sarvatodisham
04280042 dvArbhiH pravishya subhR^ishaM prArdayansakalAM purIm
04280051 tasyAM prapIDyamAnAyAmabhimAnI pura~njanaH
04280052 avAporuvidhAMstApAnkuTumbI mamatAkulaH
04280061 kanyopagUDho naShTashrIH kR^ipaNo viShayAtmakaH
04280062 naShTapraj~no hR^itaishvaryo gandharvayavanairbalAt
04280071 vishIrNAM svapurIM vIkShya pratikUlAnanAdR^itAn
04280072 putrAnpautrAnugAmAtyA~njAyAM cha gatasauhR^idAm
04280081 AtmAnaM kanyayA grastaM pa~nchAlAnaridUShitAn
04280082 durantachintAmApanno na lebhe tatpratikriyAm
04280091 kAmAnabhilaShandIno yAtayAmAMshcha kanyayA
04280092 vigatAtmagatisnehaH putradArAMshcha lAlayan
04280101 gandharvayavanAkrAntAM kAlakanyopamarditAm
04280102 hAtuM prachakrame rAjA tAM purImanikAmataH
04280111 bhayanAmno.agrajo bhrAtA prajvAraH pratyupasthitaH
04280112 dadAha tAM purIM kR^itsnAM bhrAtuH priyachikIrShayA
04280121 tasyAM sandahyamAnAyAM sapauraH saparichChadaH
04280122 kauTumbikaH kuTumbinyA upAtapyata sAnvayaH
04280131 yavanoparuddhAyatano grastAyAM kAlakanyayA
04280132 puryAM prajvArasaMsR^iShTaH purapAlo.anvatapyata
04280141 na sheke so.avituM tatra purukR^ichChroruvepathuH
04280142 gantumaichChattato vR^ikSha koTarAdiva sAnalAt
04280151 shithilAvayavo yarhi gandharvairhR^itapauruShaH
04280152 yavanairaribhI rAjannuparuddho ruroda ha
04280161 duhitR^IH putrapautrAMshcha jAmijAmAtR^ipArShadAn
04280162 svatvAvashiShTaM yatki~nchidgR^ihakoshaparichChadam
04280171 ahaM mameti svIkR^itya gR^iheShu kumatirgR^ihI
04280172 dadhyau pramadayA dIno viprayoga upasthite
04280181 lokAntaraM gatavati mayyanAthA kuTumbinI
04280182 vartiShyate kathaM tveShA bAlakAnanushochatI
04280191 na mayyanAshite bhu~Nkte nAsnAte snAti matparA
04280192 mayi ruShTe susantrastA bhartsite yatavAgbhayAt
04280201 prabodhayati mAvij~naM vyuShite shokakarshitA
04280202 vartmaitadgR^ihamedhIyaM vIrasUrapi neShyati
04280211 kathaM nu dArakA dInA dArakIrvAparAyaNAH
04280212 vartiShyante mayi gate bhinnanAva ivodadhau
04280221 evaM kR^ipaNayA buddhyA shochantamatadarhaNam
04280222 grahItuM kR^itadhIrenaM bhayanAmAbhyapadyata
04280231 pashuvadyavanaireSha nIyamAnaH svakaM kShayam
04280232 anvadravannanupathAH shochanto bhR^ishamAturAH
04280241 purIM vihAyopagata uparuddho bhuja~NgamaH
04280242 yadA tamevAnu purI vishIrNA prakR^itiM gatA
04280251 vikR^iShyamANaH prasabhaM yavanena balIyasA
04280252 nAvindattamasAviShTaH sakhAyaM suhR^idaM puraH
04280261 taM yaj~napashavo.anena saMj~naptA ye.adayAlunA
04280262 kuThAraishchichChiduH kruddhAH smaranto.amIvamasya tat
04280271 anantapAre tamasi magno naShTasmR^itiH samAH
04280272 shAshvatIranubhUyArtiM pramadAsa~NgadUShitaH
04280281 tAmeva manasA gR^ihNanbabhUva pramadottamA
04280282 anantaraM vidarbhasya rAjasiMhasya veshmani
04280291 upayeme vIryapaNAM vaidarbhIM malayadhvajaH
04280292 yudhi nirjitya rAjanyAnpANDyaH parapura~njayaH
04280301 tasyAM sa janayAM chakra AtmajAmasitekShaNAm
04280302 yavIyasaH sapta sutAnsapta draviDabhUbhR^itaH
04280311 ekaikasyAbhavatteShAM rAjannarbudamarbudam
04280312 bhokShyate yadvaMshadharairmahI manvantaraM param
04280321 agastyaH prAgduhitaramupayeme dhR^itavratAm
04280322 yasyAM dR^iDhachyuto jAta idhmavAhAtmajo muniH
04280331 vibhajya tanayebhyaH kShmAM rAjarShirmalayadhvajaH
04280332 ArirAdhayiShuH kR^iShNaM sa jagAma kulAchalam
04280341 hitvA gR^ihAnsutAnbhogAnvaidarbhI madirekShaNA
04280342 anvadhAvata pANDyeshaM jyotsneva rajanIkaram
04280351 tatra chandravasA nAma tAmraparNI vaTodakA
04280352 tatpuNyasalilairnityamubhayatrAtmano mR^ijan
04280361 kandAShTibhirmUlaphalaiH puShpaparNaistR^iNodakaiH
04280362 vartamAnaH shanairgAtra karshanaM tapa AsthitaH
04280371 shItoShNavAtavarShANi kShutpipAse priyApriye
04280372 sukhaduHkhe iti dvandvAnyajayatsamadarshanaH
04280381 tapasA vidyayA pakva kaShAyo niyamairyamaiH
04280382 yuyuje brahmaNyAtmAnaM vijitAkShAnilAshayaH
04280391 Aste sthANurivaikatra divyaM varShashataM sthiraH
04280392 vAsudeve bhagavati nAnyadvedodvahanratim
04280401 sa vyApakatayAtmAnaM vyatiriktatayAtmani
04280402 vidvAnsvapna ivAmarsha sAkShiNaM virarAma ha
04280411 sAkShAdbhagavatoktena guruNA hariNA nR^ipa
04280412 vishuddhaj~nAnadIpena sphuratA vishvatomukham
04280421 pare brahmaNi chAtmAnaM paraM brahma tathAtmani
04280422 vIkShamANo vihAyekShAmasmAdupararAma ha
04280431 patiM paramadharmaj~naM vaidarbhI malayadhvajam
04280432 premNA paryacharaddhitvA bhogAnsA patidevatA
04280441 chIravAsA vratakShAmA veNIbhUtashiroruhA
04280442 babhAvupa patiM shAntA shikhA shAntamivAnalam
04280451 ajAnatI priyatamaM yadoparatama~NganA
04280452 susthirAsanamAsAdya yathApUrvamupAcharat
04280461 yadA nopalabhetA~NghrAvUShmANaM patyurarchatI
04280462 AsItsaMvignahR^idayA yUthabhraShTA mR^igI yathA
04280471 AtmAnaM shochatI dInamabandhuM viklavAshrubhiH
04280472 stanAvAsichya vipine susvaraM praruroda sA
04280481 uttiShThottiShTha rAjarShe imAmudadhimekhalAm
04280482 dasyubhyaH kShatrabandhubhyo bibhyatIM pAtumarhasi
04280491 evaM vilapantI bAlA vipine.anugatA patim
04280492 patitA pAdayorbhartU rudatyashrUNyavartayat
04280501 chitiM dArumayIM chitvA tasyAM patyuH kalevaram
04280502 AdIpya chAnumaraNe vilapantI mano dadhe
04280511 tatra pUrvataraH kashchitsakhA brAhmaNa AtmavAn
04280512 sAntvayanvalgunA sAmnA tAmAha rudatIM prabho
04280520 brAhmaNa uvAcha
04280521 kA tvaM kasyAsi ko vAyaM shayAno yasya shochasi
04280522 jAnAsi kiM sakhAyaM mAM yenAgre vichachartha ha
04280531 api smarasi chAtmAnamavij~nAtasakhaM sakhe
04280532 hitvA mAM padamanvichChanbhaumabhogarato gataH
04280541 haMsAvahaM cha tvaM chArya sakhAyau mAnasAyanau
04280542 abhUtAmantarA vaukaH sahasraparivatsarAn
04280551 sa tvaM vihAya mAM bandho gato grAmyamatirmahIm
04280552 vicharanpadamadrAkShIH kayAchinnirmitaM striyA
04280561 pa~nchArAmaM navadvAramekapAlaM trikoShThakam
04280562 ShaTkulaM pa~nchavipaNaM pa~nchaprakR^iti strIdhavam
04280571 pa~nchendriyArthA ArAmA dvAraH prANA nava prabho
04280572 tejo.abannAni koShThAni kulamindriyasa~NgrahaH
04280581 vipaNastu kriyAshaktirbhUtaprakR^itiravyayA
04280582 shaktyadhIshaH pumAMstvatra praviShTo nAvabudhyate
04280591 tasmiMstvaM rAmayA spR^iShTo ramamANo.ashrutasmR^itiH
04280592 tatsa~NgAdIdR^ishIM prApto dashAM pApIyasIM prabho
04280601 na tvaM vidarbhaduhitA nAyaM vIraH suhR^ittava
04280602 na patistvaM pura~njanyA ruddho navamukhe yayA
04280611 mAyA hyeShA mayA sR^iShTA yatpumAMsaM striyaM satIm
04280612 manyase nobhayaM yadvai haMsau pashyAvayorgatim
04280621 ahaM bhavAnna chAnyastvaM tvamevAhaM vichakShva bhoH
04280622 na nau pashyanti kavayashChidraM jAtu manAgapi
04280631 yathA puruSha AtmAnamekamAdarshachakShuShoH
04280632 dvidhAbhUtamavekSheta tathaivAntaramAvayoH
04280641 evaM sa mAnaso haMso haMsena pratibodhitaH
04280642 svasthastadvyabhichAreNa naShTAmApa punaH smR^itim
04280651 barhiShmannetadadhyAtmaM pArokShyeNa pradarshitam
04280652 yatparokShapriyo devo bhagavAnvishvabhAvanaH
04290010 prAchInabarhiruvAcha
04290011 bhagavaMste vacho.asmAbhirna samyagavagamyate
04290012 kavayastadvijAnanti na vayaM karmamohitAH
04290020 nArada uvAcha
04290021 puruShaM pura~njanaM vidyAdyadvyanaktyAtmanaH puram
04290022 ekadvitrichatuShpAdaM bahupAdamapAdakam
04290031 yo.avij~nAtAhR^itastasya puruShasya sakheshvaraH
04290032 yanna vij~nAyate pumbhirnAmabhirvA kriyAguNaiH
04290041 yadA jighR^ikShanpuruShaH kArtsnyena prakR^iterguNAn
04290042 navadvAraM dvihastA~Nghri tatrAmanuta sAdhviti
04290051 buddhiM tu pramadAM vidyAnmamAhamiti yatkR^itam
04290052 yAmadhiShThAya dehe.asminpumAnbhu~Nkte.akShabhirguNAn
04290061 sakhAya indriyagaNA j~nAnaM karma cha yatkR^itam
04290062 sakhyastadvR^ittayaH prANaH pa~nchavR^ittiryathoragaH
04290071 bR^ihadbalaM mano vidyAdubhayendriyanAyakam
04290072 pa~nchAlAH pa~ncha viShayA yanmadhye navakhaM puram
04290081 akShiNI nAsike karNau mukhaM shishnagudAviti
04290082 dve dve dvArau bahiryAti yastadindriyasaMyutaH
04290091 akShiNI nAsike Asyamiti pa~ncha puraH kR^itAH
04290092 dakShiNA dakShiNaH karNa uttarA chottaraH smR^itaH
04290101 pashchime ityadho dvArau gudaM shishnamihochyate
04290102 khadyotAvirmukhI chAtra netre ekatra nirmite
04290103 rUpaM vibhrAjitaM tAbhyAM vichaShTe chakShuSheshvaraH
04290111 nalinI nAlinI nAse gandhaH saurabha uchyate
04290112 ghrANo.avadhUto mukhyAsyaM vipaNo vAgrasavidrasaH
04290121 ApaNo vyavahAro.atra chitramandho bahUdanam
04290122 pitR^ihUrdakShiNaH karNa uttaro devahUH smR^itaH
04290131 pravR^ittaM cha nivR^ittaM cha shAstraM pa~nchAlasaMj~nitam
04290132 pitR^iyAnaM devayAnaM shrotrAchChrutadharAdvrajet
04290141 AsurI meDhramarvAgdvArvyavAyo grAmiNAM ratiH
04290142 upastho durmadaH prokto nirR^itirguda uchyate
04290151 vaishasaM narakaM pAyurlubdhako.andhau tu me shR^iNu
04290152 hastapAdau pumAMstAbhyAM yukto yAti karoti cha
04290161 antaHpuraM cha hR^idayaM viShUchirmana uchyate
04290162 tatra mohaM prasAdaM vA harShaM prApnoti tadguNaiH
04290171 yathA yathA vikriyate guNAkto vikaroti vA
04290172 tathA tathopadraShTAtmA tadvR^ittIranukAryate
04290181 deho rathastvindriyAshvaH saMvatsararayo.agatiH
04290182 dvikarmachakrastriguNa dhvajaH pa~nchAsubandhuraH
04290191 manorashmirbuddhisUto hR^innIDo dvandvakUbaraH
04290192 pa~nchendriyArthaprakShepaH saptadhAtuvarUthakaH
04290201 AkUtirvikramo bAhyo mR^igatR^iShNAM pradhAvati
04290202 ekAdashendriyachamUH pa~nchasUnAvinodakR^it
04290211 saMvatsarashchaNDavegaH kAlo yenopalakShitaH
04290212 tasyAhAnIha gandharvA gandharvyo rAtrayaH smR^itAH
04290213 harantyAyuH parikrAntyA ShaShTyuttarashatatrayam
04290221 kAlakanyA jarA sAkShAllokastAM nAbhinandati
04290222 svasAraM jagR^ihe mR^ityuH kShayAya yavaneshvaraH
04290231 Adhayo vyAdhayastasya sainikA yavanAshcharAH
04290232 bhUtopasargAshurayaH prajvAro dvividho jvaraH
04290241 evaM bahuvidhairduHkhairdaivabhUtAtmasambhavaiH
04290242 klishyamAnaH shataM varShaM dehe dehI tamovR^itaH
04290251 prANendriyamanodharmAnAtmanyadhyasya nirguNaH
04290252 shete kAmalavAndhyAyanmamAhamiti karmakR^it
04290261 yadAtmAnamavij~nAya bhagavantaM paraM gurum
04290262 puruShastu viShajjeta guNeShu prakR^iteH svadR^ik
04290271 guNAbhimAnI sa tadA karmANi kurute.avashaH
04290272 shuklaM kR^iShNaM lohitaM vA yathAkarmAbhijAyate
04290281 shuklAtprakAshabhUyiShThA lokAnApnoti karhichit
04290282 duHkhodarkAnkriyAyAsAMstamaHshokotkaTAnkvachit
04290291 kvachitpumAnkvachichcha strI kvachinnobhayamandhadhIH
04290292 devo manuShyastiryagvA yathAkarmaguNaM bhavaH
04290301 kShutparIto yathA dInaH sArameyo gR^ihaM gR^iham
04290302 charanvindati yaddiShTaM daNDamodanameva vA
04290311 tathA kAmAshayo jIva uchchAvachapathA bhraman
04290312 uparyadho vA madhye vA yAti diShTaM priyApriyam
04290321 duHkheShvekatareNApi daivabhUtAtmahetuShu
04290322 jIvasya na vyavachChedaH syAchchettattatpratikriyA
04290331 yathA hi puruSho bhAraM shirasA gurumudvahan
04290332 taM skandhena sa Adhatte tathA sarvAH pratikriyAH
04290341 naikAntataH pratIkAraH karmaNAM karma kevalam
04290342 dvayaM hyavidyopasR^itaM svapne svapna ivAnagha
04290351 arthe hyavidyamAne.api saMsR^itirna nivartate
04290352 manasA li~NgarUpeNa svapne vicharato yathA
04290361 athAtmano.arthabhUtasya yato.anarthaparamparA
04290362 saMsR^itistadvyavachChedo bhaktyA paramayA gurau
04290371 vAsudeve bhagavati bhaktiyogaH samAhitaH
04290372 sadhrIchInena vairAgyaM j~nAnaM cha janayiShyati
04290381 so.achirAdeva rAjarShe syAdachyutakathAshrayaH
04290382 shR^iNvataH shraddadhAnasya nityadA syAdadhIyataH
04290391 yatra bhAgavatA rAjansAdhavo vishadAshayAH
04290392 bhagavadguNAnukathana shravaNavyagrachetasaH
04290401 tasminmahanmukharitA madhubhich charitrapIyUShasheShasaritaH paritaH sravanti
04290402 tA ye pibantyavitR^iSho nR^ipa gADhakarNaistAnna spR^ishantyashanatR^iDbhayashokamohAH
04290411 etairupadruto nityaM jIvalokaH svabhAvajaiH
04290412 na karoti harernUnaM kathAmR^itanidhau ratim
04290421 prajApatipatiH sAkShAdbhagavAngirisho manuH
04290422 dakShAdayaH prajAdhyakShA naiShThikAH sanakAdayaH
04290431 marIchiratrya~Ngirasau pulastyaH pulahaH kratuH
04290432 bhR^igurvasiShTha ityete madantA brahmavAdinaH
04290441 adyApi vAchaspatayastapovidyAsamAdhibhiH
04290442 pashyanto.api na pashyanti pashyantaM parameshvaram
04290451 shabdabrahmaNi duShpAre charanta uruvistare
04290452 mantrali~NgairvyavachChinnaM bhajanto na viduH param
04290461 sarveShAmeva jantUnAM satataM dehapoShaNe ##vedabase 4.29.1a)##
04290462 asti praj~nA samAyattA ko visheShastadA nR^iNAm ##vedabase 4.29.1a)##
04290471 labdhvehAnte manuShyatvaM hitvA dehAdyasadgraham ##vedabase 4.29.2a)##
04290472 AtmasR^ityA vihAyedaM jIvAtmA sa vishiShyate ##vedabase 4.29.2a)##
04290461 yadA yasyAnugR^ihNAti bhagavAnAtmabhAvitaH
04290462 sa jahAti matiM loke vede cha pariniShThitAm
04290471 tasmAtkarmasu barhiShmannaj~nAnAdarthakAshiShu
04290472 mArthadR^iShTiM kR^ithAH shrotra sparshiShvaspR^iShTavastuShu
04290481 svaM lokaM na viduste vai yatra devo janArdanaH
04290482 AhurdhUmradhiyo vedaM sakarmakamatadvidaH
04290491 AstIrya darbhaiH prAgagraiH kArtsnyena kShitimaNDalam
04290492 stabdho bR^ihadvadhAnmAnI karma nAvaiShi yatparam
04290493 tatkarma haritoShaM yatsA vidyA tanmatiryayA
04290501 harirdehabhR^itAmAtmA svayaM prakR^itirIshvaraH
04290502 tatpAdamUlaM sharaNaM yataH kShemo nR^iNAmiha
04290511 sa vai priyatamashchAtmA yato na bhayamaNvapi
04290512 iti veda sa vai vidvAnyo vidvAnsa gururhariH
04290520 nArada uvAcha
04290521 prashna evaM hi sa~nChinno bhavataH puruSharShabha
04290522 atra me vadato guhyaM nishAmaya sunishchitam
04290531 kShudraM charaM sumanasAM sharaNe mithitvA
04290532 raktaM ShaDa~NghrigaNasAmasu lubdhakarNam
04290533 agre vR^ikAnasutR^ipo.avigaNayya yAntaM
04290534 pR^iShThe mR^igaM mR^igaya lubdhakabANabhinnam
04290541 asyArthaH sumanaHsamadharmaNAM strINAM sharaNa Ashrame puShpamadhugandhavatkShudratamaM
kAmyakarmavipAkajaM kAmasukhalavaM jaihvyaupasthyAdi vichinvantaM mithunIbhUya tadabhiniveshita
manasaM ShaDa~NghrigaNasAmagItavadatimanoharavanitAdijanAlApeShvatitarAmatipralobhitakarNamagre
vR^ikayUthavadAtmana Ayurharato.ahorAtrAntAnkAlalavavisheShAnavigaNayya gR^iheShu viharantaM pR^iShThata eva
parokShamanupravR^itto lubdhakaH kR^itAnto.antaH shareNa yamiha parAvidhyati tamimamAtmAnamaho
rAjanbhinnahR^idayaM draShTumarhasIti
04290551 sa tvaM vichakShya mR^igacheShTitamAtmano.antash
04290552 chittaM niyachCha hR^idi karNadhunIM cha chitte
04290553 jahya~NganAshramamasattamayUthagAthaM
04290554 prINIhi haMsasharaNaM virama krameNa
04290560 rAjovAcha
04290561 shrutamanvIkShitaM brahmanbhagavAnyadabhAShata
04290562 naitajjAnantyupAdhyAyAH kiM na brUyurviduryadi
04290571 saMshayo.atra tu me vipra sa~nChinnastatkR^ito mahAn
04290572 R^iShayo.api hi muhyanti yatra nendriyavR^ittayaH
04290581 karmANyArabhate yena pumAniha vihAya tam
04290582 amutrAnyena dehena juShTAni sa yadashnute
04290591 iti vedavidAM vAdaH shrUyate tatra tatra ha
04290592 karma yatkriyate proktaM parokShaM na prakAshate
04290600 nArada uvAcha
04290601 yenaivArabhate karma tenaivAmutra tatpumAn
04290602 bhu~Nkte hyavyavadhAnena li~Ngena manasA svayam
04290611 shayAnamimamutsR^ijya shvasantaM puruSho yathA
04290612 karmAtmanyAhitaM bhu~Nkte tAdR^ishenetareNa vA
04290621 mamaite manasA yadyadasAvahamiti bruvan
04290622 gR^ihNIyAttatpumAnrAddhaM karma yena punarbhavaH
04290631 yathAnumIyate chittamubhayairindriyehitaiH
04290632 evaM prAgdehajaM karma lakShyate chittavR^ittibhiH
04290641 nAnubhUtaM kva chAnena dehenAdR^iShTamashrutam
04290642 kadAchidupalabhyeta yadrUpaM yAdR^igAtmani
04290651 tenAsya tAdR^ishaM rAja li~Ngino dehasambhavam
04290652 shraddhatsvAnanubhUto.artho na manaH spraShTumarhati
04290661 mana eva manuShyasya pUrvarUpANi shaMsati
04290662 bhaviShyatashcha bhadraM te tathaiva na bhaviShyataH
04290671 adR^iShTamashrutaM chAtra kvachinmanasi dR^ishyate
04290672 yathA tathAnumantavyaM deshakAlakriyAshrayam
04290681 sarve kramAnurodhena manasIndriyagocharAH
04290682 AyAnti bahusho yAnti sarve samanaso janAH
04290691 sattvaikaniShThe manasi bhagavatpArshvavartini
04290692 tamashchandramasIvedamuparajyAvabhAsate
04290701 nAhaM mameti bhAvo.ayaM puruShe vyavadhIyate
04290702 yAvadbuddhimano.akShArtha guNavyUho hyanAdimAn
04290711 suptimUrchChopatApeShu prANAyanavighAtataH
04290712 nehate.ahamiti j~nAnaM mR^ityuprajvArayorapi
04290721 garbhe bAlye.apyapauShkalyAdekAdashavidhaM tadA
04290722 li~NgaM na dR^ishyate yUnaH kuhvAM chandramaso yathA
04290731 arthe hyavidyamAne.api saMsR^itirna nivartate
04290732 dhyAyato viShayAnasya svapne.anarthAgamo yathA
04290741 evaM pa~nchavidhaM li~NgaM trivR^itShoDasha vistR^itam
04290742 eSha chetanayA yukto jIva ityabhidhIyate
04290751 anena puruSho dehAnupAdatte vimu~nchati
04290752 harShaM shokaM bhayaM duHkhaM sukhaM chAnena vindati
04290761 bhaktiH kR^iShNe dayA jIveShvakuNThaj~nAnamAtmani ##vedabase 4.29.1b)##
04290762 yadi syAdAtmano bhUyAdapavargastu saMsR^iteH ##vedabase 4.29.1b)##
04290761 yathA tR^iNajalUkeyaM nApayAtyapayAti cha
04290762 na tyajenmriyamANo.api prAgdehAbhimatiM janaH
04290771 adR^iShTaM dR^iShTavanna~NkShedbhUtaM svapnavadanyathA ##vedabase 4.29.2b)##
04290772 bhUtaM bhavadbhaviShyachcha suptaM sarvarahorahaH ##vedabase 4.29.2b)##
04290771 yAvadanyaM na vindeta vyavadhAnena karmaNAm
04290772 mana eva manuShyendra bhUtAnAM bhavabhAvanam
04290781 yadAkShaishcharitAndhyAyankarmANyAchinute.asakR^it
04290782 sati karmaNyavidyAyAM bandhaH karmaNyanAtmanaH
04290791 atastadapavAdArthaM bhaja sarvAtmanA harim
04290792 pashyaMstadAtmakaM vishvaM sthityutpattyapyayA yataH
04290800 maitreya uvAcha
04290801 bhAgavatamukhyo bhagavAnnArado haMsayorgatim
04290802 pradarshya hyamumAmantrya siddhalokaM tato.agamat
04290811 prAchInabarhI rAjarShiH prajAsargAbhirakShaNe
04290812 Adishya putrAnagamattapase kapilAshramam
04290821 tatraikAgramanA dhIro govindacharaNAmbujam
04290822 vimuktasa~Ngo.anubhajanbhaktyA tatsAmyatAmagAt
04290831 etadadhyAtmapArokShyaM gItaM devarShiNAnagha
04290832 yaH shrAvayedyaH shR^iNuyAtsa li~Ngena vimuchyate
04290841 etanmukundayashasA bhuvanaM punAnaM
04290842 devarShivaryamukhaniHsR^itamAtmashaucham
04290843 yaH kIrtyamAnamadhigachChati pArameShThyaM
04290844 nAsminbhave bhramati muktasamastabandhaH
04290851 adhyAtmapArokShyamidaM mayAdhigatamadbhutam
04290852 evaM striyAshramaH puMsashChinno.amutra cha saMshayaH
04300010 vidura uvAcha
04300011 ye tvayAbhihitA brahmansutAH prAchInabarhiShaH
04300012 te rudragItena hariM siddhimApuH pratoShya kAm
04300021 kiM bArhaspatyeha paratra vAtha kaivalyanAthapriyapArshvavartinaH
04300022 AsAdya devaM girishaM yadR^ichChayA prApuH paraM nUnamatha prachetasaH
04300030 maitreya uvAcha
04300031 prachetaso.antarudadhau piturAdeshakAriNaH
04300032 apayaj~nena tapasA pura~njanamatoShayan
04300041 dashavarShasahasrAnte puruShastu sanAtanaH
04300042 teShAmAvirabhUtkR^ichChraM shAntena shamayanruchA
04300051 suparNaskandhamArUDho merushR^i~NgamivAmbudaH
04300052 pItavAsA maNigrIvaH kurvanvitimirA dishaH
04300061 kAshiShNunA kanakavarNavibhUShaNena
04300062 bhrAjatkapolavadano vilasatkirITaH
04300063 aShTAyudhairanucharairmunibhiH surendrair
04300064 Asevito garuDakinnaragItakIrtiH
04300071 pInAyatAShTabhujamaNDalamadhyalakShmyA
04300072 spardhachChriyA parivR^ito vanamAlayAdyaH
04300073 barhiShmataH puruSha Aha sutAnprapannAn
04300074 parjanyanAdarutayA saghR^iNAvalokaH
04300080 shrIbhagavAnuvAcha
04300081 varaM vR^iNIdhvaM bhadraM vo yUyaM me nR^ipanandanAH
04300082 sauhArdenApR^ithagdharmAstuShTo.ahaM sauhR^idena vaH
04300091 yo.anusmarati sandhyAyAM yuShmAnanudinaM naraH
04300092 tasya bhrAtR^iShvAtmasAmyaM tathA bhUteShu sauhR^idam
04300101 ye tu mAM rudragItena sAyaM prAtaH samAhitAH
04300102 stuvantyahaM kAmavarAndAsye praj~nAM cha shobhanAm
04300111 yadyUyaM piturAdeshamagrahIShTa mudAnvitAH
04300112 atho va ushatI kIrtirlokAnanu bhaviShyati
04300121 bhavitA vishrutaH putro.anavamo brahmaNo guNaiH
04300122 ya etAmAtmavIryeNa trilokIM pUrayiShyati
04300131 kaNDoH pramlochayA labdhA kanyA kamalalochanA
04300132 tAM chApaviddhAM jagR^ihurbhUruhA nR^ipanandanAH
04300141 kShutkShAmAyA mukhe rAjA somaH pIyUShavarShiNIm
04300142 deshinIM rodamAnAyA nidadhe sa dayAnvitaH
04300151 prajAvisarga AdiShTAH pitrA mAmanuvartatA
04300152 tatra kanyAM varArohAM tAmudvahata mA chiram
04300161 apR^ithagdharmashIlAnAM sarveShAM vaH sumadhyamA
04300162 apR^ithagdharmashIleyaM bhUyAtpatnyarpitAshayA
04300171 divyavarShasahasrANAM sahasramahataujasaH
04300172 bhaumAnbhokShyatha bhogAnvai divyAMshchAnugrahAnmama
04300181 atha mayyanapAyinyA bhaktyA pakvaguNAshayAH
04300182 upayAsyatha maddhAma nirvidya nirayAdataH
04300191 gR^iheShvAvishatAM chApi puMsAM kushalakarmaNAm
04300192 madvArtAyAtayAmAnAM na bandhAya gR^ihA matAH
04300201 navyavaddhR^idaye yajj~no brahmaitadbrahmavAdibhiH
04300202 na muhyanti na shochanti na hR^iShyanti yato gatAH
04300210 maitreya uvAcha
04300211 evaM bruvANaM puruShArthabhAjanaM janArdanaM prA~njalayaH prachetasaH
04300212 taddarshanadhvastatamorajomalA girAgR^iNangadgadayA suhR^ittamam
04300220 prachetasa UchuH
04300221 namo namaH kleshavinAshanAya nirUpitodAraguNAhvayAya
04300222 manovachovegapurojavAya sarvAkShamArgairagatAdhvane namaH
04300231 shuddhAya shAntAya namaH svaniShThayA manasyapArthaM vilasaddvayAya
04300232 namo jagatsthAnalayodayeShu gR^ihItamAyAguNavigrahAya
04300241 namo vishuddhasattvAya haraye harimedhase
04300242 vAsudevAya kR^iShNAya prabhave sarvasAtvatAm
04300251 namaH kamalanAbhAya namaH kamalamAline
04300252 namaH kamalapAdAya namaste kamalekShaNa
04300261 namaH kamalaki~njalka pisha~NgAmalavAsase
04300262 sarvabhUtanivAsAya namo.ayu~NkShmahi sAkShiNe
04300271 rUpaM bhagavatA tvetadasheShakleshasa~NkShayam
04300272 AviShkR^itaM naH kliShTAnAM kimanyadanukampitam
04300281 etAvattvaM hi vibhubhirbhAvyaM dIneShu vatsalaiH
04300282 yadanusmaryate kAle svabuddhyAbhadrarandhana
04300291 yenopashAntirbhUtAnAM kShullakAnAmapIhatAm
04300292 antarhito.antarhR^idaye kasmAnno veda nAshiShaH
04300301 asAveva varo.asmAkamIpsito jagataH pate
04300302 prasanno bhagavAnyeShAmapavargaH gururgatiH
04300311 varaM vR^iNImahe.athApi nAtha tvatparataH parAt
04300312 na hyantastvadvibhUtInAM so.ananta iti gIyase
04300321 pArijAte.a~njasA labdhe sAra~Ngo.anyanna sevate
04300322 tvada~NghrimUlamAsAdya sAkShAtkiM kiM vR^iNImahi
04300331 yAvatte mAyayA spR^iShTA bhramAma iha karmabhiH
04300332 tAvadbhavatprasa~NgAnAM sa~NgaH syAnno bhave bhave
04300341 tulayAma lavenApi na svargaM nApunarbhavam
04300342 bhagavatsa~Ngisa~Ngasya martyAnAM kimutAshiShaH
04300351 yatreDyante kathA mR^iShTAstR^iShNAyAH prashamo yataH
04300352 nirvairaM yatra bhUteShu nodvego yatra kashchana
04300361 yatra nArAyaNaH sAkShAdbhagavAnnyAsinAM gatiH
04300362 saMstUyate satkathAsu muktasa~NgaiH punaH punaH
04300371 teShAM vicharatAM padbhyAM tIrthAnAM pAvanechChayA
04300372 bhItasya kiM na rocheta tAvakAnAM samAgamaH
04300381 vayaM tu sAkShAdbhagavanbhavasya priyasya sakhyuH kShaNasa~Ngamena
04300382 sudushchikitsyasya bhavasya mR^ityorbhiShaktamaM tvAdya gatiM gatAH sma
04300391 yannaH svadhItaM guravaH prasAditA viprAshcha vR^iddhAshcha sadAnuvR^ittyA
04300392 AryA natAH suhR^ido bhrAtarashcha sarvANi bhUtAnyanasUyayaiva
04300401 yannaH sutaptaM tapa etadIsha nirandhasAM kAlamadabhramapsu
04300402 sarvaM tadetatpuruShasya bhUmno vR^iNImahe te paritoShaNAya
04300411 manuH svayambhUrbhagavAnbhavashcha ye.anye tapoj~nAnavishuddhasattvAH
04300412 adR^iShTapArA api yanmahimnaH stuvantyatho tvAtmasamaM gR^iNImaH
04300421 namaH samAya shuddhAya puruShAya parAya cha
04300422 vAsudevAya sattvAya tubhyaM bhagavate namaH
04300430 maitreya uvAcha
04300431 iti prachetobhirabhiShTuto hariH prItastathetyAha sharaNyavatsalaH
04300432 anichChatAM yAnamatR^iptachakShuShAM yayau svadhAmAnapavargavIryaH
04300441 atha niryAya salilAtprachetasa udanvataH
04300442 vIkShyAkupyandrumaishChannAM gAM gAM roddhumivochChritaiH
04300451 tato.agnimArutau rAjannamu~nchanmukhato ruShA
04300452 mahIM nirvIrudhaM kartuM saMvartaka ivAtyaye
04300461 bhasmasAtkriyamANAMstAndrumAnvIkShya pitAmahaH
04300462 AgataH shamayAmAsa putrAnbarhiShmato nayaiH
04300471 tatrAvashiShTA ye vR^ikShA bhItA duhitaraM tadA
04300472 ujjahruste prachetobhya upadiShTAH svayambhuvA
04300481 te cha brahmaNa AdeshAnmAriShAmupayemire
04300482 yasyAM mahadavaj~nAnAdajanyajanayonijaH
04300491 chAkShuShe tvantare prApte prAksarge kAlavidrute
04300492 yaH sasarja prajA iShTAH sa dakSho daivachoditaH
04300501 yo jAyamAnaH sarveShAM tejastejasvinAM ruchA
04300502 svayopAdatta dAkShyAchcha karmaNAM dakShamabruvan
04300511 taM prajAsargarakShAyAmanAdirabhiShichya cha
04300512 yuyoja yuyuje.anyAMshcha sa vai sarvaprajApatIn
04310010 maitreya uvAcha
04310011 tata utpannavij~nAnA AshvadhokShajabhAShitam
04310012 smaranta Atmaje bhAryAM visR^ijya prAvrajangR^ihAt
04310021 dIkShitA brahmasatreNa sarvabhUtAtmamedhasA
04310022 pratIchyAM dishi velAyAM siddho.abhUdyatra jAjaliH
04310031 tAnnirjitaprANamanovachodR^isho jitAsanAnshAntasamAnavigrahAn
04310032 pare.amale brahmaNi yojitAtmanaH surAsureDyo dadR^ishe sma nAradaH
04310041 tamAgataM ta utthAya praNipatyAbhinandya cha
04310042 pUjayitvA yathAdeshaM sukhAsInamathAbruvan
04310050 prachetasa UchuH
04310051 svAgataM te surarShe.adya diShTyA no darshanaM gataH
04310052 tava cha~NkramaNaM brahmannabhayAya yathA raveH
04310061 yadAdiShTaM bhagavatA shivenAdhokShajena cha
04310062 tadgR^iheShu prasaktAnAM prAyashaH kShapitaM prabho
04310071 tannaH pradyotayAdhyAtma j~nAnaM tattvArthadarshanam
04310072 yenA~njasA tariShyAmo dustaraM bhavasAgaram
04310080 maitreya uvAcha
04310081 iti prachetasAM pR^iShTo bhagavAnnArado muniH
04310082 bhagavatyuttamashloka AviShTAtmAbravInnR^ipAn
04310090 nArada uvAcha
04310091 tajjanma tAni karmANi tadAyustanmano vachaH
04310092 nR^iNAM yena hi vishvAtmA sevyate harirIshvaraH
04310101 kiM janmabhistribhirveha shaukrasAvitrayAj~nikaiH
04310102 karmabhirvA trayIproktaiH puMso.api vibudhAyuShA
04310111 shrutena tapasA vA kiM vachobhishchittavR^ittibhiH
04310112 buddhyA vA kiM nipuNayA balenendriyarAdhasA
04310121 kiM vA yogena sA~Nkhyena nyAsasvAdhyAyayorapi
04310122 kiM vA shreyobhiranyaishcha na yatrAtmaprado hariH
04310131 shreyasAmapi sarveShAmAtmA hyavadhirarthataH
04310132 sarveShAmapi bhUtAnAM harirAtmAtmadaH priyaH
04310141 yathA tarormUlaniShechanena tR^ipyanti tatskandhabhujopashAkhAH
04310142 prANopahArAchcha yathendriyANAM tathaiva sarvArhaNamachyutejyA
04310151 yathaiva sUryAtprabhavanti vAraH punashcha tasminpravishanti kAle
04310152 bhUtAni bhUmau sthiraja~NgamAni tathA harAveva guNapravAhaH
04310161 etatpadaM tajjagadAtmanaH paraM sakR^idvibhAtaM savituryathA prabhA
04310162 yathAsavo jAgrati suptashaktayo dravyakriyAj~nAnabhidAbhramAtyayaH
04310171 yathA nabhasyabhratamaHprakAshA bhavanti bhUpA na bhavantyanukramAt
04310172 evaM pare brahmaNi shaktayastvamU rajastamaH sattvamiti pravAhaH
04310181 tenaikamAtmAnamasheShadehinAM kAlaM pradhAnaM puruShaM paresham
04310182 svatejasA dhvastaguNapravAhamAtmaikabhAvena bhajadhvamaddhA
04310191 dayayA sarvabhUteShu santuShTyA yena kena vA
04310192 sarvendriyopashAntyA cha tuShyatyAshu janArdanaH
04310201 apahatasakalaiShaNAmalAtmanyaviratamedhitabhAvanopahUtaH
04310202 nijajanavashagatvamAtmano.ayanna sarati ChidravadakSharaH satAM hi
04310211 na bhajati kumanIShiNAM sa ijyAM hariradhanAtmadhanapriyo rasaj~naH
04310212 shrutadhanakulakarmaNAM madairye vidadhati pApamaki~nchaneShu satsu
04310221 shriyamanucharatIM tadarthinashcha dvipadapatInvibudhAMshcha yatsvapUrNaH
04310222 na bhajati nijabhR^ityavargatantraH kathamamumudvisR^ijetpumAnkR^itaj~naH
04310230 maitreya uvAcha
04310231 iti prachetaso rAjannanyAshcha bhagavatkathAH
04310232 shrAvayitvA brahmalokaM yayau svAyambhuvo muniH
04310241 te.api tanmukhaniryAtaM yasho lokamalApaham
04310242 harernishamya tatpAdaM dhyAyantastadgatiM yayuH
04310251 etatte.abhihitaM kShattaryanmAM tvaM paripR^iShTavAn
04310252 prachetasAM nAradasya saMvAdaM harikIrtanam
04310260 shrIshuka uvAcha
04310261 ya eSha uttAnapado mAnavasyAnuvarNitaH
04310262 vaMshaH priyavratasyApi nibodha nR^ipasattama
04310271 yo nAradAdAtmavidyAmadhigamya punarmahIm
04310272 bhuktvA vibhajya putrebhya aishvaraM samagAtpadam
04310281 imAM tu kauShAraviNopavarNitAM kShattA nishamyAjitavAdasatkathAm
04310282 pravR^iddhabhAvo.ashrukalAkulo munerdadhAra mUrdhnA charaNaM hR^idA hareH
04310290 vidura uvAcha
04310291 so.ayamadya mahAyoginbhavatA karuNAtmanA
04310292 darshitastamasaH pAro yatrAki~nchanago hariH
04310300 shrIshuka uvAcha
04310301 ityAnamya tamAmantrya viduro gajasAhvayam
04310302 svAnAM didR^ikShuH prayayau j~nAtInAM nirvR^itAshayaH
04310311 etadyaH shR^iNuyAdrAjanrAj~nAM haryarpitAtmanAm
04310312 AyurdhanaM yashaH svasti gatimaishvaryamApnuyAt
05010010 rAjovAcha
05010011 priyavrato bhAgavatAtmArAmaH kathaM mune
05010012 gR^ihe.aramata yanmUlaH karmabandhaH parAbhavaH
05010021 na nUnaM muktasa~NgAnAM tAdR^ishAnAM dvijarShabha
05010022 gR^iheShvabhinivesho.ayaM puMsAM bhavitumarhati
05010031 mahatAM khalu viprarShe uttamashlokapAdayoH
05010032 ChAyAnirvR^itachittAnAM na kuTumbe spR^ihAmatiH
05010041 saMshayo.ayaM mahAnbrahmandArAgArasutAdiShu
05010042 saktasya yatsiddhirabhUtkR^iShNe cha matirachyutA
05010050 shrIshuka uvAcha
05010051 bADhamuktaM bhagavata uttamashlokasya shrImachcharaNAravindamakarandarasa Aveshitachetaso
bhAgavataparamahaMsadayitakathAM ki~nchidantarAyavihatAM svAM shivatamAM padavIM na prAyeNa hinvanti
05010061 yarhi vAva ha rAjansa rAjaputraH priyavrataH paramabhAgavato nAradasya
charaNopasevayA~njasAvagataparamArthasatattvo brahmasatreNa dIkShiShyamANo.avanitalaparipAlanAyAmnAta
pravaraguNagaNaikAntabhAjanatayA svapitropAmantrito bhagavati vAsudeva evAvyavadhAnasamAdhiyogena
samAveshitasakalakArakakriyAkalApo naivAbhyanandadyadyapi tadapratyAmnAtavyaM tadadhikaraNa
Atmano.anyasmAdasato.api parAbhavamanvIkShamANaH
05010071 atha ha bhagavAnAdideva etasya guNavisargasya paribR^iMhaNAnudhyAnavyavasitasakalajagad
abhiprAya AtmayonirakhilanigamanijagaNapariveShTitaH svabhavanAdavatatAra
05010081 sa tatra tatra gaganatala uDupatiriva vimAnAvalibhiranupathamamara
parivR^iDhairabhipUjyamAnaH pathi pathi cha varUthashaH siddhagandharvasAdhyachAraNamuni
gaNairupagIyamAno gandhamAdanadroNImavabhAsayannupasasarpa
05010091 tatra ha vA enaM devarShirhaMsayAnena pitaraM bhagavantaM hiraNyagarbhamupalabhamAnaH
sahasaivotthAyArhaNena saha pitAputrAbhyAmavahitA~njalirupatasthe
05010101 bhagavAnapi bhArata tadupanItArhaNaH sUktavAkenAtitarAmuditaguNagaNAvatArasujayaH
priyavratamAdipuruShastaM sadayahAsAvaloka iti hovAcha
05010110 shrIbhagavAnuvAcha
05010111 nibodha tAtedamR^itaM bravImi mAsUyituM devamarhasyaprameyam
05010112 vayaM bhavaste tata eSha maharShirvahAma sarve vivashA yasya diShTam
05010121 na tasya kashchittapasA vidyayA vA na yogavIryeNa manIShayA vA
05010122 naivArthadharmaiH parataH svato vA kR^itaM vihantuM tanubhR^idvibhUyAt
05010131 bhavAya nAshAya cha karma kartuM shokAya mohAya sadA bhayAya
05010132 sukhAya duHkhAya cha dehayogamavyaktadiShTaM janatA~Nga dhatte
05010141 yadvAchi tantyAM guNakarmadAmabhiH sudustarairvatsa vayaM suyojitAH
05010142 sarve vahAmo balimIshvarAya protA nasIva dvipade chatuShpadaH
05010151 IshAbhisR^iShTaM hyavarundhmahe.a~Nga duHkhaM sukhaM vA guNakarmasa~NgAt
05010152 AsthAya tattadyadayu~Nkta nAthashchakShuShmatAndhA iva nIyamAnAH
05010161 mukto.api tAvadbibhR^iyAtsvadehamArabdhamashnannabhimAnashUnyaH
05010162 yathAnubhUtaM pratiyAtanidraH kiM tvanyadehAya guNAnna vR^i~Nkte
05010171 bhayaM pramattasya vaneShvapi syAdyataH sa Aste sahaShaTsapatnaH
05010172 jitendriyasyAtmaraterbudhasya gR^ihAshramaH kiM nu karotyavadyam
05010181 yaH ShaTsapatnAnvijigIShamANo gR^iheShu nirvishya yateta pUrvam
05010182 atyeti durgAshrita UrjitArInkShINeShu kAmaM vicharedvipashchit
05010191 tvaM tvabjanAbhA~Nghrisarojakosha durgAshrito nirjitaShaTsapatnaH
05010192 bhu~NkShveha bhogAnpuruShAtidiShTAnvimuktasa~NgaH prakR^itiM bhajasva
05010200 shrIshuka uvAcha
05010201 iti samabhihito mahAbhAgavato bhagavatastribhuvanaguroranushAsanamAtmano laghutayAvanata
shirodharo bADhamiti sabahumAnamuvAha
05010211 bhagavAnapi manunA yathAvadupakalpitApachitiH priyavrata
nAradayoraviShamamabhisamIkShamANayorAtmasamavasthAnamavA~NmanasaM kShayamavyavahR^itaM
pravartayannagamat
05010221 manurapi pareNaivaM pratisandhitamanorathaH surarShivarAnumatenAtmajamakhiladharAmaNDala
sthitiguptaya AsthApya svayamativiShamaviShayaviShajalAshayAshAyA upararAma
05010231 iti ha vAva sa jagatIpatirIshvarechChayAdhiniveshitakarmAdhikAro.akhilajagadbandhadhvaMsana
parAnubhAvasya bhagavata AdipuruShasyA~NghriyugalAnavaratadhyAnAnubhAvena parirandhitakaShAyAshayo
.avadAto.api mAnavardhano mahatAM mahItalamanushashAsa
05010241 atha cha duhitaraM prajApatervishvakarmaNa upayeme barhiShmatIM nAma tasyAmu ha vAva
AtmajAnAtmasamAnashIlaguNakarmarUpavIryodArAndasha bhAvayAmbabhUva kanyAM cha
yavIyasImUrjasvatIM nAma
05010251 AgnIdhredhmajihvayaj~nabAhumahAvIrahiraNyaretoghR^itapR^iShThasavanamedhAtithivItihotrakavaya
iti sarva evAgninAmAnaH
05010261 eteShAM kavirmahAvIraH savana iti traya AsannUrdhvaretasasta AtmavidyAyAmarbha
bhAvAdArabhya kR^itaparichayAH pAramahaMsyamevAshramamabhajan
05010271 tasminnu ha vA upashamashIlAH paramarShayaH sakalajIvanikAyAvAsasya bhagavato vAsudevasya
bhItAnAM sharaNabhUtasya shrImachcharaNAravindAviratasmaraNAvigalitaparamabhaktiyogAnubhAvena
paribhAvitAntarhR^idayAdhigate bhagavati sarveShAM bhUtAnAmAtmabhUte pratyag
AtmanyevAtmanastAdAtmyamavisheSheNa samIyuH
05010281 anyasyAmapi jAyAyAM trayaH putrA AsannuttamastAmaso raivata iti manvantarAdhipatayaH
05010291 evamupashamAyaneShu svatanayeShvatha jagatIpatirjagatImarbudAnyekAdasha
parivatsarANAmavyAhatAkhilapuruShakArasArasambhR^itadordaNDayugalApIDitamaurvIguNastanitaviramita
dharmapratipakSho barhiShmatyAshchAnudinamedhamAnapramodaprasaraNayauShiNyavrIDApramuShita
hAsAvalokaruchirakShvelyAdibhiH parAbhUyamAnaviveka ivAnavabudhyamAna iva mahAmanA bubhuje
05010301 yAvadavabhAsayati suragirimanuparikrAmanbhagavAnAdityo vasudhAtalamardhenaiva
pratapatyardhenAvachChAdayati tadA hi bhagavadupAsanopachitAtipuruSha
prabhAvastadanabhinandansamajavena rathena jyotirmayena rajanImapi dinaM kariShyAmIti sapta
kR^itvastaraNimanuparyakrAmaddvitIya iva pata~NgaH
05010311 ye vA u ha tadrathacharaNanemikR^itaparikhAtAste sapta sindhava Asanyata eva kR^itAH sapta bhuvo
dvIpAH
05010321 jambUplakShashAlmalikushakrau~nchashAkapuShkarasaMj~nAsteShAM parimANaM
pUrvasmAtpUrvasmAduttara uttaro yathAsa~NkhyaM dviguNamAnena bahiH samantata upakL^iptAH
05010331 duhitaraM chorjasvatIM nAmoshanase prAyachChadyasyAmAsIddevayAnI nAma kAvyasutA
05010341 naivaMvidhaH puruShakAra urukramasya
05010342 puMsAM tada~NghrirajasA jitaShaDguNAnAm
05010343 chitraM vidUravigataH sakR^idAdadIta
05010344 yannAmadheyamadhunA sa jahAti bandham
05010351 sa evamaparimitabalaparAkrama ekadA tu devarShicharaNAnushayanAnupatitaguNavisarga
saMsargeNAnirvR^itamivAtmAnaM manyamAna Atmanirveda idamAha
05010361 aho asAdhvanuShThitaM yadabhiniveshito.ahamindriyairavidyArachitaviShamaviShayAndhakUpe
tadalamalamamuShyA vanitAyA vinodamR^igaM mAM dhigdhigiti garhayAM chakAra
05010371 paradevatAprasAdAdhigatAtmapratyavamarshenAnupravR^ittebhyaH putrebhya imAM yathAdAyaM
vibhajya bhuktabhogAM cha mahiShIM mR^itakamiva saha mahAvibhUtimapahAya svayaM nihitanirvedo hR^idi
gR^ihItaharivihArAnubhAvo bhagavato nAradasya padavIM punarevAnusasAra
05010380 tasya ha vA ete shlokAH
05010381 priyavratakR^itaM karma ko nu kuryAdvineshvaram
05010382 yo neminimnairakarochChAyAM ghnansapta vAridhIn
05010391 bhUsaMsthAnaM kR^itaM yena saridgirivanAdibhiH
05010392 sImA cha bhUtanirvR^ityai dvIpe dvIpe vibhAgashaH
05010401 bhaumaM divyaM mAnuShaM cha mahitvaM karmayogajam
05010402 yashchakre nirayaupamyaM puruShAnujanapriyaH
05020010 shrIshuka uvAcha
05020011 evaM pitari sampravR^itte tadanushAsane vartamAna AgnIdhro jambUdvIpaukasaH prajA
aurasavaddharmAvekShamANaH paryagopAyat
05020021 sa cha kadAchitpitR^ilokakAmaH suravaravanitAkrIDAchaladroNyAM bhagavantaM vishvasR^ijAM
patimAbhR^itaparicharyopakaraNa Atma ikAgryeNa tapasvyArAdhayAM babhUva
05020031 tadupalabhya bhagavAnAdipuruShaH sadasi gAyantIM pUrvachittiM nAmApsarasamabhiyApayAmAsa
05020041 sA cha tadAshramopavanamatiramaNIyaM vividhanibiDaviTapiviTapanikarasaMshliShTapuraTa
latArUDhasthalaviha~NgamamithunaiH prochyamAnashrutibhiH pratibodhyamAnasalilakukkuTakAraNDava
kalahaMsAdibhirvichitramupakUjitAmalajalAshayakamalAkaramupababhrAma
05020051 tasyAH sulalitagamanapadavinyAsagativilAsAyAshchAnupadaM khaNakhaNAyamAnaruchira
charaNAbharaNasvanamupAkarNya naradevakumAraH samAdhiyogenAmIlitanayananalinamukula
yugalamIShadvikachayya vyachaShTa
05020061 tAmevAvidUre madhukarImiva sumanasa upajighrantIM divijamanujamanonayanAhlAda
dughairgativihAravrIDAvinayAvalokasusvarAkSharAvayavairmanasi nR^iNAM kusumAyudhasya vidadhatIM
vivaraM nijamukhavigalitAmR^itAsavasahAsabhAShaNAmodamadAndhamadhukaranikaroparodhena drutapada
vinyAsena valguspandanastanakalashakabarabhArarashanAM devIM tadavalokanena vivR^itAvasarasya
bhagavato makaradhvajasya vashamupanIto jaDavaditi hovAcha
05020071 kA tvaM chikIrShasi cha kiM munivarya shaile
05020072 mAyAsi kApi bhagavatparadevatAyAH
05020073 vijye bibharShi dhanuShI suhR^idAtmano.arthe
05020074 kiM vA mR^igAnmR^igayase vipine pramattAn
05020081 bANAvimau bhagavataH shatapatrapatrau
05020082 shAntAvapu~NkharuchirAvatitigmadantau
05020083 kasmai yuyu~NkShasi vane vicharanna vidmaH
05020084 kShemAya no jaDadhiyAM tava vikramo.astu
05020091 shiShyA ime bhagavataH paritaH paThanti
05020092 gAyanti sAma sarahasyamajasramIsham
05020093 yuShmachChikhAvilulitAH sumano.abhivR^iShTIH
05020094 sarve bhajantyR^iShigaNA iva vedashAkhAH
05020101 vAchaM paraM charaNapa~njaratittirINAM
05020102 brahmannarUpamukharAM shR^iNavAma tubhyam
05020103 labdhA kadambaruchira~NkaviTa~Nkabimbe
05020104 yasyAmalAtaparidhiH kva cha valkalaM te
05020111 kiM sambhR^itaM ruchirayordvija shR^i~Ngayoste
05020112 madhye kR^isho vahasi yatra dR^ishiH shritA me
05020113 pa~Nko.aruNaH surabhirAtmaviShANa IdR^ig
05020114 yenAshramaM subhaga me surabhIkaroShi
05020121 lokaM pradarshaya suhR^ittama tAvakaM me
05020122 yatratya itthamurasAvayavAvapUrvau
05020123 asmadvidhasya manaunnayanau bibharti
05020124 bahvadbhutaM sarasarAsasudhAdi vaktre
05020131 kA vAtmavR^ittiradanAddhavira~Nga vAti
05020132 viShNoH kalAsyanimiShonmakarau cha karNau
05020133 udvignamInayugalaM dvijapa~Nktishochir
05020134 AsannabhR^i~NganikaraM sara inmukhaM te
05020141 yo.asau tvayA karasarojahataH pata~Ngo
05020142 dikShu bhramanbhramata ejayate.akShiNI me
05020143 muktaM na te smarasi vakrajaTAvarUthaM
05020144 kaShTo.anilo harati lampaTa eSha nIvIm
05020151 rUpaM tapodhana tapashcharatAM tapoghnaM
05020152 hyetattu kena tapasA bhavatopalabdham
05020153 chartuM tapo.arhasi mayA saha mitra mahyaM
05020154 kiM vA prasIdati sa vai bhavabhAvano me
05020161 na tvAM tyajAmi dayitaM dvijadevadattaM
05020162 yasminmano dR^igapi no na viyAti lagnam
05020163 mAM chArushR^i~Ngyarhasi netumanuvrataM te
05020164 chittaM yataH pratisarantu shivAH sachivyaH
05020170 shrIshuka uvAcha
05020171 iti lalanAnunayAtivishArado grAmyavaidagdhyayA paribhAShayA tAM vibudhavadhUM vibudha
matiradhisabhAjayAmAsa
05020181 sA cha tatastasya vIrayUthapaterbuddhishIlarUpavayaHshriyaudAryeNa parAkShiptamanAstena
sahAyutAyutaparivatsaropalakShaNaM kAlaM jambUdvIpapatinA bhaumasvargabhogAnbubhuje
05020191 tasyAmu ha vA AtmajAnsa rAjavara AgnIdhro nAbhikimpuruShaharivarShelAvR^itaramyakahiraNmaya
kurubhadrAshvaketumAlasaMj~nAnnava putrAnajanayat
05020201 sA sUtvAtha sutAnnavAnuvatsaraM gR^iha evApahAya pUrvachittirbhUya evAjaM devamupatasthe
05020211 AgnIdhrasutAste mAturanugrahAdautpattikenaiva saMhananabalopetAH pitrA vibhaktA Atmatulya
nAmAni yathAbhAgaM jambUdvIpavarShANi bubhujuH
05020221 AgnIdhro rAjAtR^iptaH kAmAnAmapsarasamevAnudinamadhimanyamAnastasyAH salokatAM
shrutibhiravArundha yatra pitaro mAdayante
05020231 samparete pitari nava bhrAtaro meruduhitrmerudevIM pratirUpAmugradaMShTrIM latAM ramyAM
shyAmAM nArIM bhadrAM devavItimiti saMj~nA navodavahan
05030010 shrIshuka uvAcha
05030011 nAbhirapatyakAmo.aprajayA merudevyA bhagavantaM yaj~napuruShamavahitAtmAyajata
05030021 tasya ha vAva shraddhayA vishuddhabhAvena yajataH pravargyeShu pracharatsu dravyadeshakAla
mantrartvigdakShiNAvidhAnayogopapattyA duradhigamo.api bhagavAnbhAgavatavAtsalyatayA supratIka
AtmAnamaparAjitaM nijajanAbhipretArthavidhitsayA gR^ihItahR^idayo hR^idaya~NgamaM mano
nayanAnandanAvayavAbhirAmamAvishchakAra
05030031 atha ha tamAviShkR^itabhujayugaladvayaM hiraNmayaM puruShavisheShaM kapishakausheyAmbara
dharamurasi vilasachChrIvatsalalAmaM daravaravanaruhavanamAlAchChUryamR^itamaNi
gadAdibhirupalakShitaM sphuTakiraNapravaramukuTakuNDalakaTakakaTisUtrahArakeyUranUpurAdya~Nga
bhUShaNavibhUShitamR^itviksadasyagR^ihapatayo.adhanA ivottamadhanamupalabhya sabahu
mAnamarhaNenAvanatashIrShANa upatasthuH
05030040 R^itvija UchuH
05030041 arhasi muhurarhattamArhaNamasmAkamanupathAnAM namo nama ityetAvatsadupashikShitaM ko
.arhati pumAnprakR^itiguNavyatikaramatiranIsha Ishvarasya parasya prakR^itipuruShayorarvAktanAbhirnAma
rUpAkR^itibhI rUpanirUpaNamsakalajananikAyavR^ijinanirasanashivatamapravaraguNagaNaikadesha
kathanAdR^ite
05030051 parijanAnurAgavirachitashabalasaMshabdasalilasitakisalayatulasikAdUrvA~Nkurairapi sambhR^itayA
saparyayA kila parama parituShyasi
05030061 athAnayApi na bhavata ijyayorubhArabharayA samuchitamarthamihopalabhAmahe
05030071 Atmana evAnusavanama~njasAvyatirekeNa bobhUyamAnAsheShapuruShArthasvarUpasya kintu nAthAshiSha
AshAsAnAnAmetadabhisaMrAdhanamAtraM bhavitumarhati
05030081 tadyathA bAlishAnAM svayamAtmanaH shreyaH paramaviduShAM paramaparamapuruSha prakarSha
karuNayA svamahimAnaM chApavargAkhyamupakalpayiShyansvayaM nApachita evetaravadihopalakShitaH
05030091 athAyameva varo hyarhattama yarhi barhiShi rAjarShervaradarShabho bhavAnnijapuruShekShaNaviShaya
AsIt
05030101 asa~Nganishitaj~nAnAnalavidhUtAsheShamalAnAM bhavatsvabhAvAnAmAtmArAmANAM
munInAmanavaratapariguNitaguNagaNa paramama~NgalAyanaguNagaNakathano.asi
05030111 atha katha~nchitskhalanakShutpatanajR^imbhaNaduravasthAnAdiShu vivashAnAM naH smaraNAya jvara
maraNadashAyAmapi sakalakashmalanirasanAni tava guNakR^itanAmadheyAni vachanagocharANi bhavantu
05030121 ki~nchAyaM rAjarShirapatyakAmaH prajAM bhavAdR^ishImAshAsAna IshvaramAshiShAM svargApavargayorapi
bhavantamupadhAvati prajAyAmarthapratyayo dhanadamivAdhanaH phalIkaraNam
05030131 ko vA iha te.aparAjito.aparAjitayA mAyayAnavasitapadavyAnAvR^itamatirviShayaviSharayAnAvR^ita
prakR^itiranupAsitamahachcharaNaH
05030141 yadu ha vAva tava punaradabhrakartariha samAhUtastatrArthadhiyAM mandAnAM
nastadyaddevahelanaM devadevArhasi sAmyena sarvAnprativoDhumaviduShAm
05030150 shrIshuka uvAcha
05030151 iti nigadenAbhiShTUyamAno bhagavAnanimiSharShabho varShadharAbhivAditAbhivanditacharaNaH
sadayamidamAha
05030160 shrIbhagavAnuvAcha
05030161 aho batAhamR^iShayo bhavadbhiravitathagIrbhirvaramasulabhamabhiyAchito yadamuShyAtmajo mayA
sadR^isho bhUyAditi mamAhamevAbhirUpaH kaivalyAdathApi brahmavAdo na mR^iShA bhavitumarhati mamaiva hi
mukhaM yaddvijadevakulam
05030171 tata AgnIdhrIye.aMshakalayAvatariShyAmyAtmatulyamanupalabhamAnaH
05030180 shrIshuka uvAcha
05030181 iti nishAmayantyA merudevyAH patimabhidhAyAntardadhe bhagavAn
05040010 shrIshuka uvAcha
05040011 atha ha tamutpattyaivAbhivyajyamAnabhagavallakShaNaM sAmyopashamavairAgyaishvaryamahA
vibhUtibhiranudinamedhamAnAnubhAvaM prakR^itayaH prajA brAhmaNA devatAshchAvanitalasamavanAyAtitarAM
jagR^idhuH
05040021 tasya ha vA itthaM varShmaNA varIyasA bR^ihachChlokena chaujasA balena shriyA yashasA vIryashauryAbhyAM
cha pitA R^iShabha itIdaM nAma chakAra
05040031 yasya hIndraH spardhamAno bhagavAnvarShe na vavarSha tadavadhArya bhagavAnR^iShabhadevo
yogeshvaraH prahasyAtmayogamAyayA svavarShamajanAbhaM nAmAbhyavarShat
05040041 nAbhistu yathAbhilaShitaM suprajastvamavarudhyAtipramodabharavihvalo gadgadAkSharayA girA
svairaM gR^ihItanaralokasadharmaM bhagavantaM purANapuruShaM mAyAvilasitamatirvatsa tAteti
sAnurAgamupalAlayanparAM nirvR^itimupagataH
05040051 viditAnurAgamApauraprakR^iti janapado rAjA nAbhirAtmajaM samayaseturakShAyAmabhiShichya
brAhmaNeShUpanidhAya saha merudevyA vishAlAyAM prasannanipuNena tapasA samAdhiyogena nara
nArAyaNAkhyaM bhagavantaM vAsudevamupAsInaH kAlena tanmahimAnamavApa
05040060 yasya ha pANDaveya shlokAvudAharanti
05040061 ko nu tatkarma rAjarShernAbheranvAcharetpumAn
05040062 apatyatAmagAdyasya hariH shuddhena karmaNA
05040071 brahmaNyo.anyaH kuto nAbherviprA ma~NgalapUjitAH
05040072 yasya barhiShi yaj~neshaM darshayAmAsurojasA
05040081 atha ha bhagavAnR^iShabhadevaH svavarShaM karmakShetramanumanyamAnaH pradarshitagurukulavAso
labdhavarairgurubhiranuj~nAto gR^ihamedhinAM dharmAnanushikShamANo jayantyAmindradattAyAmubhaya
lakShaNaM karma samAmnAyAmnAtamabhiyu~njannAtmajAnAmAtmasamAnAnAM shataM janayAmAsa
05040091 yeShAM khalu mahAyogI bharato jyeShThaH shreShThaguNa AsIdyenedaM
varShaM bhAratamiti vyapadishanti
05040101 tamanu kushAvarta ilAvarto brahmAvarto malayaH keturbhadrasena
indraspR^igvidarbhaH kIkaTa iti
nava navati pradhAnAH
05040111 kavirhavirantarikShaH prabuddhaH pippalAyanaH
05040112 Avirhotro.atha drumilashchamasaH karabhAjanaH
05040121 iti bhAgavatadharmadarshanA nava mahAbhAgavatAsteShAM sucharitaM
bhagavanmahimopabR^iMhitaM
vasudevanAradasaMvAdamupashamAyanamupariShTAdvarNayiShyAmaH
05040131 yavIyAMsa ekAshItirjAyanteyAH piturAdeshakarA mahAshAlInA
mahAshrotriyA yaj~nashIlAH karmavishuddhA brAhmaNA babhUvuH
05040141 bhagavAnR^iShabhasaMj~na AtmatantraH svayaM nityanivR^ittAnarthaparamparaH kevalAnandAnubhava
Ishvara eva viparItavatkarmANyArabhamANaH kAlenAnugataM dharmamAcharaNenopashikShayannatadvidAM
sama upashAnto maitraH kAruNiko dharmArthayashaHprajAnandAmR^itAvarodhena gR^iheShu lokaM niyamayat
05040151 yadyachChIrShaNyAcharitaM tattadanuvartate lokaH
05040161 yadyapi svaviditaM sakaladharmaM brAhmaM guhyaM brAhmaNairdarshitamArgeNa
sAmAdibhirupAyairjanatAmanushashAsa
05040171 dravyadeshakAlavayaHshraddhartvigvividhoddeshopachitaiH sarvairapi kratubhiryathopadeshaM shata
kR^itva iyAja
05040181 bhagavatarShabheNa parirakShyamANa etasminvarShe na kashchana puruSho
vA~nChatyavidyamAnamivAtmano.anyasmAtkatha~nchana kimapi karhichidavekShate bhartaryanusavanaM
vijR^imbhitasnehAtishayamantareNa
05040191 sa kadAchidaTamAno bhagavAnR^iShabho brahmAvartagato brahmarShipravarasabhAyAM prajAnAM
nishAmayantInAmAtmajAnavahitAtmanaH prashrayapraNayabharasuyantritAnapyupashikShayanniti hovAcha
05050010 R^iShabha uvAcha
05050011 nAyaM deho dehabhAjAM nR^iloke kaShTAnkAmAnarhate viDbhujAM ye
05050012 tapo divyaM putrakA yena sattvaM shuddhyedyasmAdbrahmasaukhyaM tvanantam
05050021 mahatsevAM dvAramAhurvimuktestamodvAraM yoShitAM sa~Ngisa~Ngam
05050022 mahAntaste samachittAH prashAntA vimanyavaH suhR^idaH sAdhavo ye
05050031 ye vA mayIshe kR^itasauhR^idArthA janeShu dehambharavArtikeShu
05050032 gR^iheShu jAyAtmajarAtimatsu na prItiyuktA yAvadarthAshcha loke
05050041 nUnaM pramattaH kurute vikarma yadindriyaprItaya ApR^iNoti
05050042 na sAdhu manye yata Atmano.ayamasannapi kleshada Asa dehaH
05050051 parAbhavastAvadabodhajAto yAvanna jij~nAsata Atmatattvam
05050052 yAvatkriyAstAvadidaM mano vai karmAtmakaM yena sharIrabandhaH
05050061 evaM manaH karmavashaM prayu~Nkte avidyayAtmanyupadhIyamAne
05050062 prItirna yAvanmayi vAsudeve na muchyate dehayogena tAvat
05050071 yadA na pashyatyayathA guNehAM svArthe pramattaH sahasA vipashchit
05050072 gatasmR^itirvindati tatra tApAnAsAdya maithunyamagAramaj~naH
05050081 puMsaH striyA mithunIbhAvametaM tayormitho hR^idayagranthimAhuH
05050082 ato gR^ihakShetrasutAptavittairjanasya moho.ayamahaM mameti
05050091 yadA manohR^idayagranthirasya karmAnubaddho dR^iDha Ashlatheta
05050092 tadA janaH samparivartate.asmAdmuktaH paraM yAtyatihAya hetum
05050101 haMse gurau mayi bhaktyAnuvR^ityA vitR^iShNayA dvandvatitikShayA cha
05050102 sarvatra jantorvyasanAvagatyA jij~nAsayA tapasehAnivR^ittyA
05050111 matkarmabhirmatkathayA cha nityaM maddevasa~NgAdguNakIrtanAnme
05050112 nirvairasAmyopashamena putrA jihAsayA dehagehAtmabuddheH
05050121 adhyAtmayogena viviktasevayA prANendriyAtmAbhijayena sadhryak
05050122 sachChraddhayA brahmacharyeNa shashvadasampramAdena yamena vAchAm
05050131 sarvatra madbhAvavichakShaNena j~nAnena vij~nAnavirAjitena
05050132 yogena dhR^ityudyamasattvayukto li~NgaM vyapohetkushalo.ahamAkhyam
05050141 karmAshayaM hR^idayagranthibandhamavidyayAsAditamapramattaH
05050142 anena yogena yathopadeshaM samyagvyapohyoparameta yogAt
05050151 putrAMshcha shiShyAMshcha nR^ipo gururvA mallokakAmo madanugrahArthaH
05050152 itthaM vimanyuranushiShyAdatajj~nAnna yojayetkarmasu karmamUDhAn
05050153 kaM yojayanmanujo.arthaM labheta nipAtayannaShTadR^ishaM hi garte
05050161 lokaH svayaM shreyasi naShTadR^iShTiryo.arthAnsamIheta nikAmakAmaH
05050162 anyonyavairaH sukhaleshahetoranantaduHkhaM cha na veda mUDhaH
05050171 kastaM svayaM tadabhij~no vipashchidavidyAyAmantare vartamAnam
05050172 dR^iShTvA punastaM saghR^iNaH kubuddhiM prayojayedutpathagaM yathAndham
05050181 gururna sa syAtsvajano na sa syAtpitA na sa syAjjananI na sA syAt
05050182 daivaM na tatsyAnna patishcha sa syAnna mochayedyaH samupetamR^ityum
05050191 idaM sharIraM mama durvibhAvyaM sattvaM hi me hR^idayaM yatra dharmaH
05050192 pR^iShThe kR^ito me yadadharma ArAdato hi mAmR^iShabhaM prAhurAryAH
05050201 tasmAdbhavanto hR^idayena jAtAH sarve mahIyAMsamamuM sanAbham
05050202 akliShTabuddhyA bharataM bhajadhvaM shushrUShaNaM tadbharaNaM prajAnAm
05050211 bhUteShu vIrudbhya uduttamA ye sarIsR^ipAsteShu sabodhaniShThAH
05050212 tato manuShyAH pramathAstato.api gandharvasiddhA vibudhAnugA ye
05050221 devAsurebhyo maghavatpradhAnA dakShAdayo brahmasutAstu teShAm
05050222 bhavaH paraH so.atha viri~nchavIryaH sa matparo.ahaM dvijadevadevaH
05050231 na brAhmaNaistulaye bhUtamanyatpashyAmi viprAH kimataH paraM tu
05050232 yasminnR^ibhiH prahutaM shraddhayAhamashnAmi kAmaM na tathAgnihotre
05050241 dhR^itA tanUrushatI me purANI yeneha sattvaM paramaM pavitram
05050242 shamo damaH satyamanugrahashcha tapastitikShAnubhavashcha yatra
05050251 matto.apyanantAtparataH parasmAtsvargApavargAdhipaterna ki~nchit
05050252 yeShAM kimu syAditareNa teShAmaki~nchanAnAM mayi bhaktibhAjAm
05050261 sarvANi maddhiShNyatayA bhavadbhishcharANi bhUtAni sutA dhruvANi
05050262 sambhAvitavyAni pade pade vo viviktadR^igbhistadu hArhaNaM me
05050271 manovachodR^ikkaraNehitasya sAkShAtkR^itaM me paribarhaNaM hi
05050272 vinA pumAnyena mahAvimohAtkR^itAntapAshAnna vimoktumIshet
05050280 shrIshuka uvAcha
05050281 evamanushAsyAtmajAnsvayamanushiShTAnapi lokAnushAsanArthaM mahAnubhAvaH parama
suhR^idbhagavAnR^iShabhApadesha upashamashIlAnAmuparatakarmaNAM mahAmunInAM bhaktij~nAnavairAgya
lakShaNaM pAramahaMsyadharmamupashikShamANaH svatanayashatajyeShThaM paramabhAgavataM bhagavaj
janaparAyaNaM bharataM dharaNipAlanAyAbhiShichya svayaM bhavana evorvaritasharIramAtraparigraha unmatta
iva gaganaparidhAnaH prakIrNakesha AtmanyAropitAhavanIyo brahmAvartAtpravavrAja
05050291 jaDAndhamUkabadhirapishAchonmAdakavadavadhUtaveSho.abhibhAShyamANo.api janAnAM gR^ihItamauna
vratastUShNIM babhUva
05050301 tatra tatra puragrAmAkarakheTavATakharvaTashibiravrajaghoShasArthagiri
vanAshramAdiShvanupathamavanicharApasadaiH paribhUyamAno makShikAbhiriva vanagajastarjana
tADanAvamehanaShThIvanagrAvashakR^idrajaHprakShepapUtivAtaduruktaistadavigaNayannevAsatsaMsthAna
etasmindehopalakShaNe sadapadesha ubhayAnubhavasvarUpeNa svamahimAvasthAnenAsamAropitAhaM
mamAbhimAnatvAdavikhaNDitamanAH pR^ithivImekacharaH paribabhrAma
05050311 atisukumArakaracharaNoraHsthalavipulabAhvaMsagalavadanAdyavayavavinyAsaH prakR^iti
sundarasvabhAvahAsasumukho navanalinadalAyamAnashishiratArAruNAyatanayanaruchiraH sadR^ishasubhaga
kapolakarNakaNThanAso vigUDhasmitavadanamahotsavena puravanitAnAM manasi kusuma
sharAsanamupadadhAnaH parAgavalambamAnakuTilajaTilakapishakeshabhUribhAro.avadhUtamalinanija
sharIreNa grahagR^ihIta ivAdR^ishyata
05050321 yarhi vAva sa bhagavAnlokamimaM yogasyAddhA pratIpamivAchakShANastatpratikriyAkarma
bIbhatsitamiti vratamAjagaramAsthitaH shayAna evAshnAti pibati khAdatyavamehati hadati sma cheShTamAna
uchcharita AdigdhoddeshaH
05050331 tasya ha yaH purIShasurabhisaugandhyavAyustaM deshaM dashayojanaM samantAtsurabhiM chakAra
05050341 evaM gomR^igakAkacharyayA vrajaMstiShThannAsInaH shayAnaH kAkamR^igagocharitaH pibati
khAdatyavamehati sma
05050351 iti nAnAyogacharyAcharaNo bhagavAnkaivalyapatirR^iShabho.avirataparamamahAnandAnubhava Atmani
sarveShAM bhUtAnAmAtmabhUte bhagavati vAsudeva Atmano.avyavadhAnAnantarodarabhAvena siddha
samastArthaparipUrNo yogaishvaryANi vaihAyasamanojavAntardhAnaparakAyapraveshadUragrahaNAdIni
yadR^ichChayopagatAni nA~njasA nR^ipa hR^idayenAbhyanandat
05060010 rAjovAcha
05060011 na nUnaM bhagava AtmArAmANAM yogasamIritaj~nAnAvabharjitakarmabIjAnAmaishvaryANi punaH
kleshadAni bhavitumarhanti yadR^ichChayopagatAni
05060020 R^iShiruvAcha
05060021 satyamuktaM kintviha vA eke na manaso.addhA vishrambhamanavasthAnasya shaThakirAta iva
sa~NgachChante
05060030 tathA choktam
05060031 na kuryAtkarhichitsakhyaM manasi hyanavasthite
05060032 yadvishrambhAchchirAchchIrNaM chaskanda tapa aishvaram
05060041 nityaM dadAti kAmasya chChidraM tamanu ye.arayaH
05060042 yoginaH kR^itamaitrasya patyurjAyeva puMshchalI
05060051 kAmo manyurmado lobhaH shokamohabhayAdayaH
05060052 karmabandhashcha yanmUlaH svIkuryAtko nu tadbudhaH
05060061 athaivamakhilalokapAlalalAmo.api vilakShaNairjaDavadavadhUtaveShabhAShAcharitairavilakShita
bhagavatprabhAvo yoginAM sAmparAyavidhimanushikShayansvakalevaraM
jihAsurAtmanyAtmAnamasaMvyavahitamanarthAntarabhAvenAnvIkShamANa uparatAnuvR^ittirupararAma
05060071 tasya ha vA evaM muktali~Ngasya bhagavata R^iShabhasya yogamAyAvAsanayA deha imAM
jagatImabhimAnAbhAsena sa~NkramamANaH ko~Nkave~NkakuTakAndakShiNa
karNATakAndeshAnyadR^ichChayopagataH kuTakAchalopavana Asya kR^itAshmakavala unmAda iva muktamUrdhajo
.asaMvIta eva vichachAra
05060081 atha samIravegavidhUtaveNuvikarShaNajAtogradAvAnalastadvanamAlelihAnaH saha tena dadAha
05060091 yasya kilAnucharitamupAkarNya ko~Nkave~NkakuTakAnAM rAjArhannAmopashikShya kalAvadharma
utkR^iShyamANe bhavitavyena vimohitaH svadharmapathamakutobhayamapahAya kupatha
pAkhaNDamasama~njasaM nijamanIShayA mandaH sampravartayiShyate
05060101 yena ha vAva kalau manujApasadA devamAyAmohitAH svavidhiniyogashauchachAritravihInA deva
helanAnyapavratAni nijanijechChayA gR^ihNAnA asnAnAnAchamanAshauchakeshollu~nchanAdIni kalinAdharma
bahulenopahatadhiyo brahmabrAhmaNayaj~napuruShalokavidUShakAH prAyeNa bhaviShyanti
05060111 te cha hyarvAktanayA nijalokayAtrayAndhaparamparayAshvastAstamasyandhe svayameva
prapatiShyanti
05060121 ayamavatAro rajasopaplutakaivalyopashikShaNArthaH
05060130 tasyAnuguNAnshlokAngAyanti
05060131 aho bhuvaH saptasamudravatyA dvIpeShu varSheShvadhipuNyametat
05060132 gAyanti yatratyajanA murAreH karmANi bhadrANyavatAravanti
05060141 aho nu vaMsho yashasAvadAtaH praiyavrato yatra pumAnpurANaH
05060142 kR^itAvatAraH puruShaH sa AdyashchachAra dharmaM yadakarmahetum
05060151 ko nvasya kAShThAmaparo.anugachChenmanorathenApyabhavasya yogI
05060152 yo yogamAyAH spR^ihayatyudastA hyasattayA yena kR^itaprayatnAH
05060161 iti ha sma sakalavedalokadevabrAhmaNagavAM paramagurorbhagavata R^iShabhAkhyasya
vishuddhAcharitamIritaM puMsAM samastadushcharitAbhiharaNaM paramamahA
ma~NgalAyanamidamanushraddhayopachitayAnushR^iNotyAshrAvayati vAvahito bhagavati tasminvAsudeva ekAntato
bhaktiranayorapi samanuvartate
05060171 yasyAmeva kavaya AtmAnamavirataM vividhavR^ijinasaMsAraparitApopatapyamAnamanusavanaM
snApayantastayaiva parayA nirvR^ityA hyapavargamAtyantikaM paramapuruShArthamapi svayamAsAditaM no
evAdriyante bhagavadIyatvenaiva parisamAptasarvArthAH
05060181 rAjanpatirgururalaM bhavatAM yadUnAM
05060182 daivaM priyaH kulapatiH kva cha ki~Nkaro vaH
05060183 astvevama~Nga bhagavAnbhajatAM mukundo
05060184 muktiM dadAti karhichitsma na bhaktiyogam
05060191 nityAnubhUtanijalAbhanivR^ittatR^iShNaH
05060192 shreyasyatadrachanayA chirasuptabuddheH
05060193 lokasya yaH karuNayAbhayamAtmalokam
05060194 AkhyAnnamo bhagavate R^iShabhAya tasmai
05070010 shrIshuka uvAcha
05070011 bharatastu mahAbhAgavato yadA bhagavatAvanitalaparipAlanAya sa~nchintitastadanushAsanaparaH
pa~nchajanIM vishvarUpaduhitaramupayeme
05070021 tasyAmu ha vA AtmajAnkArtsnyenAnurUpAnAtmanaH pa~ncha janayAmAsa bhUtAdiriva bhUta
sUkShmANi sumatiM rAShTrabhR^itaM sudarshanamAvaraNaM dhUmraketumiti
05070031 ajanAbhaM nAmaitadvarShaM bhAratamiti yata Arabhya vyapadishanti
05070041 sa bahuvinmahIpatiH pitR^ipitAmahavaduruvatsalatayA sve sve karmaNi vartamAnAH prajAH sva
dharmamanuvartamAnaH paryapAlayat
05070051 Ije cha bhagavantaM yaj~nakraturUpaM kratubhiruchchAvachaiH shraddhayAhR^itAgnihotradarshapUrNamAsa
chAturmAsyapashusomAnAM prakR^itivikR^itibhiranusavanaM chAturhotravidhinA
05070061 sampracharatsu nAnAyAgeShu virachitA~NgakriyeShvapUrvaM yattatkriyAphalaM dharmAkhyaM pare
brahmaNi yaj~napuruShe sarvadevatAli~NgAnAM mantrANAmarthaniyAmakatayA sAkShAtkartari paradevatAyAM
bhagavati vAsudeva eva bhAvayamAna AtmanaipuNyamR^iditakaShAyo haviHShvadhvaryubhirgR^ihyamANeShu sa
yajamAno yaj~nabhAjo devAMstAnpuruShAvayaveShvabhyadhyAyat
05070071 evaM karmavishuddhyA vishuddhasattvasyAntarhR^idayAkAshasharIre brahmaNi bhagavati vAsudeve mahA
puruSharUpopalakShaNe shrIvatsakaustubhavanamAlAridaragadAdibhirupalakShite nijapuruShahR^illikhitenAtmani
puruSharUpeNa virochamAna uchchaistarAM bhaktiranudinamedhamAnarayAjAyata
05070081 evaM varShAyutasahasraparyantAvasitakarmanirvANAvasaro.adhibhujyamAnaM svatanayebhyo
rikthaM pitR^ipaitAmahaM yathAdAyaM vibhajya svayaM sakalasampanniketAtsvaniketAtpulahAshramaM
pravavrAja
05070091 yatra ha vAva bhagavAnhariradyApi tatratyAnAM nijajanAnAM vAtsalyena sannidhApyata ichChA
rUpeNa
05070101 yatrAshramapadAnyubhayato nAbhibhirdR^iShachchakraishchakranadI nAma saritpravarA sarvataH pavitrI
karoti
05070111 tasminvAva kila sa ekalaH pulahAshramopavane vividhakusumakisalayatulasikAmbubhiH kandamUla
phalopahAraishcha samIhamAno bhagavata ArAdhanaM vivikta uparataviShayAbhilASha upabhR^itopashamaH parAM
nirvR^itimavApa
05070121 tayetthamaviratapuruShaparicharyayA bhagavati pravardhamAnAnurAgabharadrutahR^idayashaithilyaH
praharShavegenAtmanyudbhidyamAnaromapulakakulaka autkaNThyapravR^ittapraNayabAShpaniruddhAvaloka
nayana evaM nijaramaNAruNacharaNAravindAnudhyAnaparichitabhaktiyogena pariplutaparamAhlAdagambhIra
hR^idayahradAvagADhadhiShaNastAmapi kriyamANAM bhagavatsaparyAM na sasmAra
05070131 itthaM dhR^itabhagavadvrata aiNeyAjinavAsasAnusavanAbhiShekArdrakapishakuTilajaTAkalApena cha
virochamAnaH sUryarchA bhagavantaM hiraNmayaM puruShamujjihAne sUryamaNDale.abhyupatiShThannetadu
hovAcha
05070141 parorajaH saviturjAtavedo devasya bhargo manasedaM jajAna
05070142 suretasAdaH punarAvishya chaShTe haMsaM gR^idhrANaM nR^iShadri~NgirAmimaH
05080010 shrIshuka uvAcha
05080011 ekadA tu mahAnadyAM kR^itAbhiShekanaiyamikAvashyako brahmAkSharamabhigR^iNAno muhUrta
trayamudakAnta upavivesha
05080021 tatra tadA rAjanhariNI pipAsayA jalAshayAbhyAshamekaivopajagAma
05080031 tayA pepIyamAna udake tAvadevAvidUreNa nadato mR^igapaterunnAdo lokabhaya~Nkara udapatat
05080041 tamupashrutya sA mR^igavadhUH prakR^itiviklavA chakitanirIkShaNA sutarAmapi haribhayAbhinivesha
vyagrahR^idayA pAriplavadR^iShTiragatatR^iShA bhayAtsahasaivochchakrAma
05080051 tasyA utpatantyA antarvatnyA urubhayAvagalito yoninirgato garbhaH srotasi nipapAta
05080061 tatprasavotsarpaNabhayakhedAturA svagaNena viyujyamAnA kasyA~nchiddaryAM kR^iShNasArasatI
nipapAtAtha cha mamAra
05080071 taM tveNakuNakaM kR^ipaNaM srotasAnUhyamAnamabhivIkShyApaviddhaM bandhurivAnukampayA
rAjarShirbharata AdAya mR^itamAtaramityAshramapadamanayat
05080081 tasya ha vA eNakuNaka uchchairetasminkR^itanijAbhimAnasyAharahastatpoShaNapAlanalAlana
prINanAnudhyAnenAtmaniyamAH sahayamAH puruShaparicharyAdaya ekaikashaH katipayenAhargaNena
viyujyamAnAH kila sarva evodavasan
05080091 aho batAyaM hariNakuNakaH kR^ipaNa IshvararathacharaNaparibhramaNarayeNa svagaNasuhR^id
bandhubhyaH parivarjitaH sharaNaM cha mopasAdito mAmeva mAtApitarau bhrAtR^ij~nAtInyauthikAMshchaivopeyAya
nAnyaM ka~nchana veda mayyativisrabdhashchAta eva mayA matparAyaNasya poShaNapAlanaprINana
lAlanamanasUyunAnuShTheyaM sharaNyopekShAdoShaviduShA
05080101 nUnaM hyAryAH sAdhava upashamashIlAH kR^ipaNasuhR^ida evaMvidhArthe svArthAnapi
gurutarAnupekShante
05080111 iti kR^itAnuSha~Nga AsanashayanATanasnAnAshanAdiShu saha mR^igajahunA snehAnubaddhahR^idaya AsIt
05080121 kushakusumasamitpalAshaphalamUlodakAnyAhariShyamANo vR^ikasAlAvR^ikAdibhyo
bhayamAshaMsamAno yadA saha hariNakuNakena vanaM samAvishati
05080131 pathiShu cha mugdhabhAvena tatra tatra viShaktamatipraNayabharahR^idayaH
kArpaNyAtskandhenodvahati evamutsa~Nga urasi chAdhAyopalAlayanmudaM paramAmavApa
05080141 kriyAyAM nirvartyamAnAyAmantarAle.apyutthAyotthAya yadainamabhichakShIta tarhi vAva sa varSha
patiH prakR^itisthena manasA tasmA AshiSha AshAste svasti stAdvatsa te sarvata iti
05080151 anyadA bhR^ishamudvignamanA naShTadraviNa iva kR^ipaNaH sakaruNamatitarSheNa hariNakuNakaviraha
vihvalahR^idayasantApastamevAnushochankila kashmalaM mahadabhirambhita iti hovAcha
05080161 api bata sa vai kR^ipaNa eNabAlako mR^itahariNIsuto.aho mamAnAryasya shaThakirAtamaterakR^ita
sukR^itasya kR^itavisrambha Atmapratyayena tadavigaNayansujana ivAgamiShyati
05080171 api kShemeNAsminnAshramopavane shaShpANi charantaM devaguptaM drakShyAmi
05080181 api cha na vR^ikaH sAlAvR^iko.anyatamo vA naikachara ekacharo vA bhakShayati
05080191 nimlochati ha bhagavAnsakalajagatkShemodayastrayyAtmAdyApi mama na mR^igavadhUnyAsa
AgachChati
05080201 api svidakR^itasukR^itamAgatya mAM sukhayiShyati hariNarAjakumAro vividharuchiradarshanIyanija
mR^igadArakavinodairasantoShaM svAnAmapanudan
05080211 kShvelikAyAM mAM mR^iShAsamAdhinAmIlitadR^ishaM premasaMrambheNa chakitachakita Agatya pR^iShad
aparuShaviShANAgreNa luThati
05080221 AsAditahaviShi barhiShi dUShite mayopAlabdho bhItabhItaH sapadyuparatarAsa R^iShikumAravadavahita
karaNakalApa Aste
05080231 kiM vA are AcharitaM tapastapasvinyAnayA yadiyamavaniH savinayakR^iShNasAratanayatanutara
subhagashivatamAkharakhurapadapa~NktibhirdraviNavidhurAturasya kR^ipaNasya mama draviNapadavIM
sUchayantyAtmAnaM cha sarvataH kR^itakautukaM dvijAnAM svargApavargakAmAnAM devayajanaM karoti
05080241 api svidasau bhagavAnuDupatirenaM mR^igapatibhayAnmR^itamAtaraM mR^igabAlakaM svAshrama
paribhraShTamanukampayA kR^ipaNajanavatsalaH paripAti
05080251 kiM vAtmajavishleShajvaradavadahanashikhAbhirupatapyamAnahR^idayasthalanalinIkaM
mAmupasR^itamR^igItanayaM shishirashAntAnurAgaguNitanijavadanasalilAmR^itamayagabhastibhiH svadhayatIti cha
05080261 evamaghaTamAnamanorathAkulahR^idayo mR^igadArakAbhAsena svArabdhakarmaNA yogArambhaNato
vibhraMshitaH sa yogatApaso bhagavadArAdhanalakShaNAchcha kathamitarathA jAtyantara eNakuNaka Asa~NgaH
sAkShAnniHshreyasapratipakShatayA prAkparityaktadustyajahR^idayAbhijAtasya tasyaivamantarAyavihata
yogArambhaNasya rAjarSherbharatasya tAvanmR^igArbhakapoShaNapAlanaprINanalAlanAnuSha~NgeNAvigaNayata
AtmAnamahirivAkhubilaM duratikramaH kAlaH karAlarabhasa Apadyata
05080271 tadAnImapi pArshvavartinamAtmajamivAnushochantamabhivIkShamANo mR^iga evAbhiniveshitamanA
visR^ijya lokamimaM saha mR^igeNa kalevaraM mR^itamanu na mR^itajanmAnusmR^itiritaravanmR^igasharIramavApa
05080281 tatrApi ha vA Atmano mR^igatvakAraNaM bhagavadArAdhanasamIhAnubhAvenAnusmR^itya
bhR^ishamanutapyamAna Aha
05080291 aho kaShTaM bhraShTo.ahamAtmavatAmanupathAdyadvimuktasamastasa~Ngasya viviktapuNyAraNya
sharaNasyAtmavata Atmani sarveShAmAtmanAM bhagavati vAsudeve tadanushravaNamanana
sa~NkIrtanArAdhanAnusmaraNAbhiyogenAshUnyasakalayAmena kAlena samAveshitaM samAhitaM kArtsnyena
manastattu punarmamAbudhasyArAnmR^igasutamanu parisusrAva
05080301 ityevaM nigUDhanirvedo visR^ijya mR^igIM mAtaraM punarbhagavatkShetramupashamashIlamunigaNa
dayitaM shAlagrAmaM pulastyapulahAshramaM kAla~njarAtpratyAjagAma
05080311 tasminnapi kAlaM pratIkShamANaH sa~NgAchcha bhR^ishamudvigna AtmasahacharaH shuShkaparNatR^iNa
vIrudhA vartamAno mR^igatvanimittAvasAnameva gaNayanmR^igasharIraM tIrthodakaklinnamutsasarja
05090010 shrIshuka uvAcha
05090011 atha kasyachiddvijavarasyA~NgiraHpravarasya shamadamatapaHsvAdhyAyAdhyayanatyAgasantoSha
titikShAprashrayavidyAnasUyAtmaj~nAnAnandayuktasyAtmasadR^ishashrutashIlAchArarUpaudAryaguNA nava sodaryA
a~NgajA babhUvurmithunaM cha yavIyasyAM bhAryAyAmyastu tatra pumAMstaM paramabhAgavataM rAjarShi
pravaraM bharatamutsR^iShTamR^igasharIraM charamasharIreNa vipratvaM gatamAhuH
05090021 tatrApi svajanasa~NgAchcha bhR^ishamudvijamAno bhagavataH karmabandhavidhvaMsanashravaNa
smaraNaguNavivaraNacharaNAravindayugalaM manasA vidadhadAtmanaH pratighAtamAsha~NkamAno bhagavad
anugraheNAnusmR^itasvapUrvajanmAvalirAtmAnamunmattajaDAndhabadhirasvarUpeNa darshayAmAsa
lokasya
05090031 tasyApi ha vA Atmajasya vipraH putrasnehAnubaddhamanA AsamAvartanAtsaMskArAnyathopadeshaM
vidadhAna upanItasya cha punaH shauchAchamanAdInkarmaniyamAnanabhipretAnapi samashikShayadanushiShTena hi
bhAvyaM pituH putreNeti
05090041 sa chApi tadu ha pitR^isannidhAvevAsadhrIchInamiva sma karoti ChandAMsyadhyApayiShyansaha
vyAhR^itibhiH sapraNavashirastripadIM sAvitrIM graiShmavAsantikAnmAsAnadhIyAnamapyasamavetarUpaM
grAhayAmAsa
05090051 evaM svatanuja AtmanyanurAgAveshitachittaH shauchAdhyayanavrataniyamagurvanalashushrUShaNAdy
aupakurvANakakarmANyanabhiyuktAnyapi samanushiShTena bhAvyamityasadAgrahaH putramanushAsya
svayaM tAvadanadhigatamanorathaH kAlenApramattena svayaM gR^iha eva pramatta upasaMhR^itaH
05090061 atha yavIyasI dvijasatI svagarbhajAtaM mithunaM sapatnyA upanyasya svayamanusaMsthayA
patilokamagAt
05090071 pitaryuparate bhrAtara enamatatprabhAvavidastrayyAM vidyAyAmeva paryavasitamatayo na
paravidyAyAM jaDamatiriti bhrAturanushAsananirbandhAnnyavR^itsanta
05090081 sa cha prAkR^itairdvipadapashubhirunmattajaDabadhiramUketyabhibhAShyamANo yadA tadanurUpANi
prabhAShate karmANi cha kAryamANaH parechChayA karoti viShTito vetanato vA yAch~nyA yadR^ichChayA vopasAditamalpaM
bahu mR^iShTaM kadannaM vAbhyavaharati paraM nendriyaprItinimittamnityanivR^ittanimittasvasiddha
vishuddhAnubhavAnandasvAtmalAbhAdhigamaH sukhaduHkhayordvandvanimittayorasambhAvita
dehAbhimAnaH
05090101 shItoShNavAtavarSheShu vR^iSha ivAnAvR^itA~NgaH pInaH saMhananA~NgaH sthaNDila
saMveshanAnunmardanAmajjanarajasA mahAmaNirivAnabhivyaktabrahmavarchasaH kupaTAvR^ita
kaTirupavItenorumaShiNA dvijAtiriti brahmabandhuriti saMj~nayAtajj~najanAvamato vichachAra
05090111 yadA tu parata AhAraM karmavetanata IhamAnaH svabhrAtR^ibhirapi kedArakarmaNi nirUpitastadapi
karoti kintu na samaM viShamaM nyUnamadhikamiti veda kaNapiNyAkaphalIkaraNakulmASha
sthAlIpurIShAdInyapyamR^itavadabhyavaharati
05090121 atha kadAchitkashchidvR^iShalapatirbhadrakAlyai puruShapashumAlabhatApatyakAmaH
05090131 tasya ha daivamuktasya pashoH padavIM tadanucharAH paridhAvanto nishi nishIthasamaye
tamasAvR^itAyAmanadhigatapashava Akasmikena vidhinA kedArAnvIrAsanena mR^igavarAhAdibhyaH
saMrakShamANama~NgiraHpravarasutamapashyan
05090141 atha ta enamanavadyalakShaNamavamR^ishya bhartR^ikarmaniShpattiM manyamAnA baddhvA rashanayA
chaNDikAgR^ihamupaninyurmudA vikasitavadanAH
05090151 atha paNayastaM svavidhinAbhiShichyAhatena vAsasAchChAdya bhUShaNAlepasraktilakAdibhirupaskR^itaM
bhuktavantaM dhUpadIpamAlyalAjakisalayA~NkuraphalopahAropetayA vaishasasaMsthayA mahatA gItastuti
mR^ida~NgapaNavaghoSheNa cha puruShapashuM bhadrakAlyAH purata upaveshayAmAsuH
05090161 atha vR^iShalarAjapaNiH puruShapashorasR^igAsavena devIM bhadrakAlIM yakShyamANastad
abhimantritamasimatikarAlanishitamupAdade
05090171 iti teShAM vR^iShalAnAM rajastamaHprakR^itInAM dhanamadarajautsiktamanasAM bhagavatkalAvIra
kulaM kadarthIkR^ityotpathena svairaM viharatAM hiMsAvihArANAM karmAtidAruNaM yadbrahmabhUtasya
sAkShAdbrahmarShisutasya nirvairasya sarvabhUtasuhR^idaH sUnAyAmapyananumatamAlambhanaM
tadupalabhya brahmatejasAtidurviShaheNa dandahyamAnena vapuShA sahasochchachATa saiva devI bhadrakAlI
05090181 bhR^ishamamarSharoShAvesharabhasavilasitabhrukuTiviTapakuTiladaMShTrAruNekShaNATopAtibhayAnaka
vadanA hantukAmevedaM mahATTahAsamatisaMrambheNa vimu~nchantI tata utpatya pApIyasAM duShTAnAM
tenaivAsinA vivR^ikNashIrShNAM galAtsravantamasR^igAsavamatyuShNaM saha gaNena nipIyAtipAnamada
vihvalochchaistarAM svapArShadaiH saha jagau nanarta cha vijahAra cha shiraHkandukalIlayA
05090191 evameva khalu mahadabhichArAtikramaH kArtsnyenAtmane phalati
05090201 na vA etadviShNudatta mahadadbhutaM yadasambhramaH svashirashChedana Apatite.api vimukta
dehAdyAtmabhAvasudR^iDhahR^idayagranthInAM sarvasattvasuhR^idAtmanAM nirvairANAM
sAkShAdbhagavatAnimiShArivarAyudhenApramattena taistairbhAvaiH parirakShyamANAnAM tatpAda
mUlamakutashchidbhayamupasR^itAnAM bhAgavataparamahaMsAnAm
05100010 shrIshuka uvAcha
05100011 atha sindhusauvIrapate rahUgaNasya vrajata ikShumatyAstaTe tatkulapatinA shibikAvAha
puruShAnveShaNasamaye daivenopasAditaH sa dvijavara upalabdha eSha pIvA yuvA saMhananA~Ngo go
kharavaddhuraM voDhumalamiti pUrvaviShTigR^ihItaiH saha gR^ihItaH prasabhamatadarha uvAha shibikAM sa
mahAnubhAvaH
05100021 yadA hi dvijavarasyeShumAtrAvalokAnugaterna samAhitA puruShagatistadA viShamagatAM svashibikAM
rahUgaNa upadhArya puruShAnadhivahata Aha he voDhAraH sAdhvatikramata kimiti viShamamuhyate yAnamiti
05100031 atha ta IshvaravachaH sopAlambhamupAkarNyopAyaturIyAchCha~NkitamanasastaM vij~nApayAM
babhUvuH
05100041 na vayaM naradeva pramattA bhavanniyamAnupathAH sAdhveva vahAmaH ayamadhunaiva niyukto
.api na drutaM vrajati nAnena saha voDhumu ha vayaM pArayAma iti
05100051 sAMsargiko doSha eva nUnamekasyApi sarveShAM sAMsargikANAM bhavitumarhatIti nishchitya nishamya
kR^ipaNavacho rAjA rahUgaNa upAsitavR^iddho.api nisargeNa balAtkR^ita IShadutthitamanyuravispaShTabrahma
tejasaM jAtavedasamiva rajasAvR^itamatirAha
05100061 aho kaShTaM bhrAtarvyaktamuruparishrAnto dIrghamadhvAnameka eva UhivAnsuchiraM nAtipIvA na
saMhananA~Ngo jarasA chopadruto bhavAnsakhe no evApara ete sa~NghaTTina iti bahuvipralabdho.apyavidyayA
rachitadravyaguNakarmAshayasvacharamakalevare.avastuni saMsthAnavisheShe.ahaM mametyanadhyAropita
mithyApratyayo brahmabhUtastUShNIM shibikAM pUrvavaduvAha
05100071 atha punaH svashibikAyAM viShamagatAyAM prakupita uvAcha rahUgaNaH kimidamare tvaM jIvanmR^ito
mAM kadarthIkR^itya bhartR^ishAsanamaticharasi pramattasya cha te karomi chikitsAM daNDapANiriva janatAyA yathA
prakR^itiM svAM bhajiShyasa iti
05100081 evaM bahvabaddhamapi bhAShamANaM naradevAbhimAnaM rajasA tamasAnuviddhena madena
tiraskR^itAsheShabhagavatpriyaniketaM paNDitamAninaM sa bhagavAnbrAhmaNo brahmabhUtasarvabhUta
suhR^idAtmA yogeshvaracharyAyAM nAtivyutpannamatiM smayamAna iva vigatasmaya idamAha
05100090 brAhmaNa uvAcha
05100091 tvayoditaM vyaktamavipralabdhaM bhartuH sa me syAdyadi vIra bhAraH
05100092 ganturyadi syAdadhigamyamadhvA pIveti rAshau na vidAM pravAdaH
05100101 sthaulyaM kArshyaM vyAdhaya Adhayashcha kShuttR^iDbhayaM kalirichChA jarA cha
05100102 nidrA ratirmanyurahaM madaH shucho dehena jAtasya hi me na santi
05100111 jIvanmR^itatvaM niyamena rAjanAdyantavadyadvikR^itasya dR^iShTam
05100112 svasvAmyabhAvo dhruva IDya yatra tarhyuchyate.asau vidhikR^ityayogaH
05100121 visheShabuddhervivaraM manAkcha pashyAma yanna vyavahArato.anyat
05100122 ka Ishvarastatra kimIshitavyaM tathApi rAjankaravAma kiM te
05100131 unmattamattajaDavatsvasaMsthAM gatasya me vIra chikitsitena
05100132 arthaH kiyAnbhavatA shikShitena stabdhapramattasya cha piShTapeShaH
05100140 shrIshuka uvAcha
05100141 etAvadanuvAdaparibhAShayA pratyudIrya munivara upashamashIla uparatAnAtmyanimitta upabhogena
karmArabdhaM vyapanayanrAjayAnamapi tathovAha
05100151 sa chApi pANDaveya sindhusauvIrapatistattvajij~nAsAyAM samyak
shraddhayAdhikR^itAdhikArastaddhR^idayagranthimochanaM dvijavacha Ashrutya bahuyogagranthasammataM
tvarayAvaruhya shirasA pAdamUlamupasR^itaH kShamApayanvigatanR^ipadevasmaya uvAcha
05100161 kastvaM nigUDhashcharasi dvijAnAM bibharShi sUtraM katamo.avadhUtaH
05100162 kasyAsi kutratya ihApi kasmAtkShemAya nashchedasi nota shuklaH
05100171 nAhaM visha~Nke surarAjavajrAnna tryakShashUlAnna yamasya daNDAt
05100172 nAgnyarkasomAnilavittapAstrAchCha~Nke bhR^ishaM brahmakulAvamAnAt
05100181 tadbrUhyasa~Ngo jaDavannigUDha vij~nAnavIryo vicharasyapAraH
05100182 vachAMsi yogagrathitAni sAdho na naH kShamante manasApi bhettum
05100191 ahaM cha yogeshvaramAtmatattva vidAM munInAM paramaM guruM vai
05100192 praShTuM pravR^ittaH kimihAraNaM tatsAkShAddhariM j~nAnakalAvatIrNam
05100201 sa vai bhavA lokanirIkShaNArthamavyaktali~Ngo vicharatyapi svit
05100202 yogeshvarANAM gatimandhabuddhiH kathaM vichakShIta gR^ihAnubandhaH
05100211 dR^iShTaH shramaH karmata Atmano vai bharturganturbhavatashchAnumanye
05100212 yathAsatodAnayanAdyabhAvAtsamUla iShTo vyavahAramArgaH
05100221 sthAlyagnitApAtpayaso.abhitApastattApatastaNDulagarbharandhiH
05100222 dehendriyAsvAshayasannikarShAttatsaMsR^itiH puruShasyAnurodhAt
05100231 shAstAbhigoptA nR^ipatiH prajAnAM yaH ki~Nkaro vai na pinaShTi piShTam
05100232 svadharmamArAdhanamachyutasya yadIhamAno vijahAtyaghaugham
05100241 tanme bhavAnnaradevAbhimAna madena tuchChIkR^itasattamasya
05100242 kR^iShIShTa maitrIdR^ishamArtabandho yathA tare sadavadhyAnamaMhaH
05100251 na vikriyA vishvasuhR^itsakhasya sAmyena vItAbhimatestavApi
05100252 mahadvimAnAtsvakR^itAddhi mAdR^i~Nna~NkShyatyadUrAdapi shUlapANiH
05110010 brAhmaNa uvAcha
05110011 akovidaH kovidavAdavAdAnvadasyatho nAtividAM variShThaH
05110012 na sUrayo hi vyavahAramenaM tattvAvamarshena sahAmananti
05110021 tathaiva rAjannurugArhamedha vitAnavidyoruvijR^imbhiteShu
05110022 na vedavAdeShu hi tattvavAdaH prAyeNa shuddho nu chakAsti sAdhuH
05110031 na tasya tattvagrahaNAya sAkShAdvarIyasIrapi vAchaH samAsan
05110032 svapne niruktyA gR^ihamedhisaukhyaM na yasya heyAnumitaM svayaM syAt
05110041 yAvanmano rajasA pUruShasya sattvena vA tamasA vAnuruddham
05110042 chetobhirAkUtibhirAtanoti nira~NkushaM kushalaM chetaraM vA
05110051 sa vAsanAtmA viShayoparakto guNapravAho vikR^itaH ShoDashAtmA
05110052 bibhratpR^itha~NnAmabhi rUpabhedamantarbahiShTvaM cha puraistanoti
05110061 duHkhaM sukhaM vyatiriktaM cha tIvraM kAlopapannaM phalamAvyanakti
05110062 Ali~Ngya mAyArachitAntarAtmA svadehinaM saMsR^itichakrakUTaH
05110071 tAvAnayaM vyavahAraH sadAviH kShetraj~nasAkShyo bhavati sthUlasUkShmaH
05110072 tasmAnmano li~Ngamado vadanti guNAguNatvasya parAvarasya
05110081 guNAnuraktaM vyasanAya jantoH kShemAya nairguNyamatho manaH syAt
05110082 yathA pradIpo ghR^itavartimashnanshikhAH sadhUmA bhajati hyanyadA svam
05110083 padaM tathA guNakarmAnubaddhaM vR^ittIrmanaH shrayate.anyatra tattvam
05110091 ekAdashAsanmanaso hi vR^ittaya AkUtayaH pa~ncha dhiyo.abhimAnaH
05110092 mAtrANi karmANi puraM cha tAsAM vadanti haikAdasha vIra bhUmIH
05110101 gandhAkR^itisparsharasashravAMsi visargaratyartyabhijalpashilpAH
05110102 ekAdashaM svIkaraNaM mameti shayyAmahaM dvAdashameka AhuH
05110111 dravyasvabhAvAshayakarmakAlairekAdashAmI manaso vikArAH
05110112 sahasrashaH shatashaH koTishashcha kShetraj~nato na mitho na svataH syuH
05110121 kShetraj~na etA manaso vibhUtIrjIvasya mAyArachitasya nityAH
05110122 AvirhitAH kvApi tirohitAshcha shuddho vichaShTe hyavishuddhakartuH
05110131 kShetraj~na AtmA puruShaH purANaH sAkShAtsvayaM jyotirajaH pareshaH
05110132 nArAyaNo bhagavAnvAsudevaH svamAyayAtmanyavadhIyamAnaH
05110141 yathAnilaH sthAvaraja~NgamAnAmAtmasvarUpeNa niviShTa Ishet
05110142 evaM paro bhagavAnvAsudevaH kShetraj~na AtmedamanupraviShTaH
05110151 na yAvadetAM tanubhR^innarendra vidhUya mAyAM vayunodayena
05110152 vimuktasa~Ngo jitaShaTsapatno vedAtmatattvaM bhramatIha tAvat
05110161 na yAvadetanmana Atmali~NgaM saMsAratApAvapanaM janasya
05110162 yachChokamohAmayarAgalobha vairAnubandhaM mamatAM vidhatte
05110171 bhrAtR^ivyamenaM tadadabhravIryamupekShayAdhyedhitamapramattaH
05110172 gurorhareshcharaNopAsanAstro jahi vyalIkaM svayamAtmamoSham
05120010 rahUgaNa uvAcha
05120011 namo namaH kAraNavigrahAya svarUpatuchChIkR^itavigrahAya
05120012 namo.avadhUta dvijabandhuli~Nga nigUDhanityAnubhavAya tubhyam
05120021 jvarAmayArtasya yathAgadaM satnidAghadagdhasya yathA himAmbhaH
05120022 kudehamAnAhividaShTadR^iShTeH brahmanvachaste.amR^itamauShadhaM me
05120031 tasmAdbhavantaM mama saMshayArthaM prakShyAmi pashchAdadhunA subodham
05120032 adhyAtmayogagrathitaM tavoktamAkhyAhi kautUhalachetaso me
05120041 yadAha yogeshvara dR^ishyamAnaM kriyAphalaM sadvyavahAramUlam
05120042 na hya~njasA tattvavimarshanAya bhavAnamuShminbhramate mano me
05120050 brAhmaNa uvAcha
05120051 ayaM jano nAma chalanpR^ithivyAM yaH pArthivaH pArthiva kasya hetoH
05120052 tasyApi chA~Nghryoradhi gulphaja~NghA jAnUrumadhyorashirodharAMsAH
05120061 aMse.adhi dArvI shibikA cha yasyAM sauvIrarAjetyapadesha Aste
05120062 yasminbhavAnrUDhanijAbhimAno rAjAsmi sindhuShviti durmadAndhaH
05120071 shochyAnimAMstvamadhikaShTadInAnviShTyA nigR^ihNanniranugraho.asi
05120072 janasya goptAsmi vikatthamAno na shobhase vR^iddhasabhAsu dhR^iShTaH
05120081 yadA kShitAveva charAcharasya vidAma niShThAM prabhavaM cha nityam
05120082 tannAmato.anyadvyavahAramUlaM nirUpyatAM satkriyayAnumeyam
05120091 evaM niruktaM kShitishabdavR^ittamasannidhAnAtparamANavo ye
05120092 avidyayA manasA kalpitAste yeShAM samUhena kR^ito visheShaH
05120101 evaM kR^ishaM sthUlamaNurbR^ihadyadasachcha sajjIvamajIvamanyat
05120102 dravyasvabhAvAshayakAlakarma nAmnAjayAvehi kR^itaM dvitIyam
05120111 j~nAnaM vishuddhaM paramArthamekamanantaraM tvabahirbrahma satyam
05120112 pratyakprashAntaM bhagavachChabdasaMj~naM yadvAsudevaM kavayo vadanti
05120121 rahUgaNaitattapasA na yAti na chejyayA nirvapaNAdgR^ihAdvA
05120122 na chChandasA naiva jalAgnisUryairvinA mahatpAdarajo.abhiShekam
05120131 yatrottamashlokaguNAnuvAdaH prastUyate grAmyakathAvighAtaH
05120132 niShevyamANo.anudinaM mumukShormatiM satIM yachChati vAsudeve
05120141 ahaM purA bharato nAma rAjA vimuktadR^iShTashrutasa~NgabandhaH
05120142 ArAdhanaM bhagavata IhamAno mR^igo.abhavaM mR^igasa~NgAddhatArthaH
05120151 sA mAM smR^itirmR^igadehe.api vIra kR^iShNArchanaprabhavA no jahAti
05120152 atho ahaM janasa~NgAdasa~Ngo visha~NkamAno.avivR^itashcharAmi
05120161 tasmAnnaro.asa~Ngasusa~NgajAta j~nAnAsinehaiva vivR^ikNamohaH
05120162 hariM tadIhAkathanashrutAbhyAM labdhasmR^itiryAtyatipAramadhvanaH
05130010 brAhmaNa uvAcha
05130011 duratyaye.adhvanyajayA niveshito rajastamaHsattvavibhaktakarmadR^ik
05130012 sa eSha sArtho.arthaparaH paribhramanbhavATavIM yAti na sharma vindati
05130021 yasyAmime ShaNnaradeva dasyavaH sArthaM vilumpanti kunAyakaM balAt
05130022 gomAyavo yatra haranti sArthikaM pramattamAvishya yathoraNaM vR^ikAH
05130031 prabhUtavIruttR^iNagulmagahvare kaThoradaMshairmashakairupadrutaH
05130032 kvachittu gandharvapuraM prapashyati kvachitkvachichchAshurayolmukagraham
05130041 nivAsatoyadraviNAtmabuddhistatastato dhAvati bho aTavyAm
05130042 kvachichcha vAtyotthitapAMsudhUmrA disho na jAnAti rajasvalAkShaH
05130051 adR^ishyajhillIsvanakarNashUla ulUkavAgbhirvyathitAntarAtmA
05130052 apuNyavR^ikShAnshrayate kShudhArdito marIchitoyAnyabhidhAvati kvachit
05130061 kvachidvitoyAH sarito.abhiyAti parasparaM chAlaShate nirandhaH
05130062 AsAdya dAvaM kvachidagnitapto nirvidyate kva cha yakShairhR^itAsuH
05130071 shUrairhR^itasvaH kva cha nirviNNachetAH shochanvimuhyannupayAti kashmalam
05130072 kvachichcha gandharvapuraM praviShTaH pramodate nirvR^itavanmuhUrtam
05130081 chalankvachitkaNTakasharkarA~NghrirnagArurukShurvimanA ivAste
05130082 pade pade.abhyantaravahninArditaH kauTumbikaH krudhyati vai janAya
05130091 kvachinnigIrNo.ajagarAhinA jano nAvaiti ki~nchidvipine.apaviddhaH
05130092 daShTaH sma shete kva cha dandashUkairandho.andhakUpe patitastamisre
05130101 karhi sma chitkShudrarasAnvichinvaMstanmakShikAbhirvyathito vimAnaH
05130102 tatrAtikR^ichChrAtpratilabdhamAno balAdvilumpantyatha taM tato.anye
05130111 kvachichcha shItAtapavAtavarSha pratikriyAM kartumanIsha Aste
05130112 kvachinmitho vipaNanyachcha ki~nchidvidveShamR^ichChatyuta vittashAThyAt
05130121 kvachitkvachitkShINadhanastu tasminshayyAsanasthAnavihArahInaH
05130122 yAchanparAdapratilabdhakAmaH pArakyadR^iShTirlabhate.avamAnam
05130131 anyonyavittavyatiSha~NgavR^iddha vairAnubandho vivahanmithashcha
05130132 adhvanyamuShminnurukR^ichChravitta bAdhopasargairviharanvipannaH
05130141 tAMstAnvipannAnsa hi tatra tatra vihAya jAtaM parigR^ihya sArthaH
05130142 Avartate.adyApi na kashchidatra vIrAdhvanaH pAramupaiti yogam
05130151 manasvino nirjitadiggajendrA mameti sarve bhuvi baddhavairAH
05130152 mR^idhe shayIranna tu tadvrajanti yannyastadaNDo gatavairo.abhiyAti
05130161 prasajjati kvApi latAbhujAshrayastadAshrayAvyaktapadadvijaspR^ihaH
05130162 kvachitkadAchiddharichakratastrasansakhyaM vidhatte bakaka~NkagR^idhraiH
05130171 tairva~nchito haMsakulaM samAvishannarochayanshIlamupaiti vAnarAn
05130172 tajjAtirAsena sunirvR^itendriyaH parasparodvIkShaNavismR^itAvadhiH
05130181 drumeShu raMsyansutadAravatsalo vyavAyadIno vivashaH svabandhane
05130182 kvachitpramAdAdgirikandare patanvallIM gR^ihItvA gajabhIta AsthitaH
05130191 ataH katha~nchitsa vimukta ApadaH punashcha sArthaM pravishatyarindama
05130192 adhvanyamuShminnajayA niveshito bhrama~njano.adyApi na veda kashchana
05130201 rahUgaNa tvamapi hyadhvano.asya sannyastadaNDaH kR^itabhUtamaitraH
05130202 asajjitAtmA harisevayA shitaM j~nAnAsimAdAya tarAtipAram
05130210 rAjovAcha
05130211 aho nR^ijanmAkhilajanmashobhanaM kiM janmabhistvaparairapyamuShmin
05130212 na yaddhR^iShIkeshayashaHkR^itAtmanAM mahAtmanAM vaH prachuraH samAgamaH
05130221 na hyadbhutaM tvachcharaNAbjareNubhirhatAMhaso bhaktiradhokShaje.amalA
05130222 mauhUrtikAdyasya samAgamAchcha me dustarkamUlo.apahato.avivekaH
05130231 namo mahadbhyo.astu namaH shishubhyo namo yuvabhyo nama AvaTubhyaH
05130232 ye brAhmaNA gAmavadhUtali~NgAshcharanti tebhyaH shivamastu rAj~nAm
05130240 shrIshuka uvAcha
05130241 ityevamuttarAmAtaH sa vai brahmarShisutaH sindhupataya AtmasatattvaM vigaNayataH
parAnubhAvaH paramakAruNikatayopadishya rahUgaNena sakaruNamabhivanditacharaNa ApUrNArNava iva
nibhR^itakaraNormyAshayo dharaNimimAM vichachAra
05130251 sauvIrapatirapi sujanasamavagataparamAtmasatattva AtmanyavidyAdhyAropitAM cha dehAtma
matiM visasarja evaM hi nR^ipa bhagavadAshritAshritAnubhAvaH
05130260 rAjovAcha
05130261 yo ha vA iha bahuvidA mahAbhAgavata tvayAbhihitaH parokSheNa vachasA jIvalokabhavAdhvA sa
hyAryamanIShayA kalpitaviShayonA~njasAvyutpannalokasamadhigamaH atha tadevaitadduravagamaM
samavetAnukalpena nirdishyatAmiti
05140010 sa hovAcha
05140011 sa eSha dehAtmamAninAM sattvAdiguNavisheShavikalpitakushalAkushalasamavahAravinirmitavividha
dehAvalibhirviyogasaMyogAdyanAdisaMsArAnubhavasya dvArabhUtena ShaDindriyavargeNa
tasmindurgAdhvavadasugame.adhvanyApatita Ishvarasya bhagavato viShNorvashavartinyA mAyayA jIvaloko
.ayaM yathA vaNiksArtho.arthaparaH svadehaniShpAditakarmAnubhavaH shmashAnavadashivatamAyAM
saMsArATavyAM gato nAdyApi viphalabahupratiyogehastattApopashamanIM harigurucharaNAravinda
madhukarAnupadavImavarundhe
05140021 yasyAmu ha vA ete ShaDindriyanAmAnaH karmaNA dasyava eva te tadyathA puruShasya dhanaM
yatki~nchiddharmaupayikaM bahukR^ichChrAdhigataM sAkShAtparamapuruShArAdhanalakShaNo yo.asau dharmastaM
tu sAmparAya udAharanti taddharmyaM dhanaM darshanasparshanashravaNAsvAdanAvaghrANasa~Nkalpa
vyavasAyagR^ihagrAmyopabhogena kunAthasyAjitAtmano yathA sArthasya vilumpanti
05140031 atha cha yatra kauTumbikA dArApatyAdayo nAmnA karmaNA vR^ikasR^igAlA evAnichChato.api kadaryasya
kuTumbina uraNakavatsaMrakShyamANaM miShato.api haranti
05140041 yathA hyanuvatsaraM kR^iShyamANamapyadagdhabIjaM kShetraM punarevAvapanakAle gulmatR^iNa
vIrudbhirgahvaramiva bhavatyevameva gR^ihAshramaH karmakShetraM yasminna hi karmANyutsIdanti
yadayaM kAmakaraNDa eSha AvasathaH
05140051 tatra gato daMshamashakasamApasadairmanujaiH shalabhashakuntataskara
mUShakAdibhiruparudhyamAnabahiHprANaH kvachitparivartamAno.asminnadhvanyavidyAkAma
karmabhiruparaktamanasAnupapannArthaM naralokaM gandharvanagaramupapannamiti mithyA
dR^iShTiranupashyati
05140061 tatra cha kvachidAtapodakanibhAnviShayAnupadhAvati pAnabhojanavyavAyAdivyasanalolupaH
05140071 kvachichchAsheShadoShaniShadanaM purIShavisheShaM tadvarNaguNanirmitamatiH
suvarNamupAditsatyagnikAmakAtara ivolmukapishAcham
05140081 atha kadAchinnivAsapAnIyadraviNAdyanekAtmopajIvanAbhinivesha etasyAM saMsArATavyAmitastataH
paridhAvati
05140091 kvachichcha vAtyaupamyayA pramadayArohamAropitastatkAlarajasA rajanIbhUta ivAsAdhumaryAdo
rajasvalAkSho.api digdevatA atirajasvalamatirna vijAnAti
05140101 kvachitsakR^idavagataviShayavaitathyaH svayaM parAbhidhyAnena vibhraMshitasmR^itistayaiva marIchi
toyaprAyAMstAnevAbhidhAvati
05140111 kvachidulUkajhillIsvanavadatiparuSharabhasATopaM pratyakShaM parokShaM vA ripurAjakula
nirbhartsitenAtivyathitakarNamUlahR^idayaH
05140121 sa yadA dugdhapUrvasukR^itastadA kAraskarakAkatuNDAdyapuNyadrumalatAviShoda
pAnavadubhayArthashUnyadraviNA~njIvanmR^itAnsvayaM jIvanmriyamANa upadhAvati
05140131 ekadAsatprasa~NgAnnikR^itamatirvyudakasrotaHskhalanavadubhayato.api duHkhadaM
pAkhaNDamabhiyAti
05140141 yadA tu parabAdhayAndha Atmane nopanamati tadA hi pitR^iputrabarhiShmataH pitR^iputrAnvA sa khalu
bhakShayati
05140151 kvachidAsAdya gR^ihaM dAvavatpriyArthavidhuramasukhodarkaM shokAgninA dahyamAno bhR^ishaM
nirvedamupagachChati
05140161 kvachitkAlaviShamitarAjakularakShasApahR^itapriyatamadhanAsuH pramR^itaka iva vigatajIvalakShaNa
Aste
05140171 kadAchinmanorathopagatapitR^ipitAmahAdyasatsaditi svapnanirvR^itilakShaNamanubhavati
05140181 kvachidgR^ihAshramakarmachodanAtibharagirimArurukShamANo lokavyasanakarShitamanAH kaNTaka
sharkarAkShetraM pravishanniva sIdati
05140191 kvachichcha duHsahena kAyAbhyantaravahninA gR^ihItasAraH svakuTumbAya krudhyati
05140201 sa eva punarnidrAjagaragR^ihIto.andhe tamasi magnaH shUnyAraNya iva shete nAnyatki~nchana veda shava
ivApaviddhaH
05140211 kadAchidbhagnamAnadaMShTro durjanadandashUkairalabdhanidrAkShaNo vyathita
hR^idayenAnukShIyamANavij~nAno.andhakUpe.andhavatpatati
05140221 karhi sma chitkAmamadhulavAnvichinvanyadA paradAraparadravyANyavarundhAno rAj~nA
svAmibhirvA nihataH patatyapAre niraye
05140231 atha cha tasmAdubhayathApi hi karmAsminnAtmanaH saMsArAvapanamudAharanti
05140241 muktastato yadi bandhAddevadatta upAchChinatti tasmAdapi viShNumitra ityanavasthitiH
05140251 kvachichcha shItavAtAdyanekAdhidaivikabhautikAtmIyAnAM dashAnAM pratinivAraNe.akalpo duranta
chintayA viShaNNa Aste
05140261 kvachinmitho vyavaharanyatki~nchiddhanamanyebhyo vA kAkiNikA
mAtramapyapaharanyatki~nchidvA vidveShameti vittashAThyAt
05140271 adhvanyamuShminnima upasargAstathA sukhaduHkharAgadveShabhayAbhimAnapramAdonmAda
shokamohalobhamAtsaryerShyAvamAnakShutpipAsAdhivyAdhijanmajarAmaraNAdayaH
05140281 kvApi devamAyayA striyA bhujalatopagUDhaH praskannavivekavij~nAno yadvihAragR^ihArambhAkula
hR^idayastadAshrayAvasaktasutaduhitR^ikalatrabhAShitAvalokavicheShTitApahR^itahR^idaya AtmAnamajitAtmApAre
.andhe tamasi prahiNoti
05140291 kadAchidIshvarasya bhagavato viShNoshchakrAtparamANvAdidviparArdhApavarga
kAlopalakShaNAtparivartitena vayasA raMhasA harata AbrahmatR^iNastambAdInAM bhUtAnAmanimiShato miShatAM
vitrastahR^idayastameveshvaraM kAlachakranijAyudhaM sAkShAdbhagavantaM yaj~napuruShamanAdR^itya
pAkhaNDadevatAH ka~NkagR^idhrabakavaTaprAyA AryasamayaparihR^itAH sA~NketyenAbhidhatte
05140301 yadA pAkhaNDibhirAtmava~nchitaistairuru va~nchito brahmakulaM samAvasaMsteShAM
shIlamupanayanAdishrautasmArtakarmAnuShThAnena bhagavato yaj~napuruShasyArAdhanameva
tadarochayanshUdrakulaM bhajate nigamAchAre.ashuddhito yasya mithunIbhAvaH kuTumbabharaNaM yathA
vAnarajAteH
05140311 tatrApi niravarodhaH svaireNa viharannatikR^ipaNabuddhiranyonyamukhanirIkShaNAdinA grAmya
karmaNaiva vismR^itakAlAvadhiH
05140321 kvachiddrumavadaihikArtheShu gR^iheShu raMsyanyathA vAnaraH sutadAravatsalo vyavAyakShaNaH
05140331 evamadhvanyavarundhAno mR^ityugajabhayAttamasi girikandaraprAye
05140341 kvachichChItavAtAdyanekadaivikabhautikAtmIyAnAM duHkhAnAM pratinivAraNe.akalpo durantaviShaya
viShaNNa Aste
05140351 kvachinmitho vyavaharanyatki~nchiddhanamupayAti vittashAThyena
05140361 kvachitkShINadhanaH shayyAsanAshanAdyupabhogavihIno yAvadapratilabdhamanorathopagatAdAne
.avasitamatistatastato.avamAnAdIni janAdabhilabhate
05140371 evaM vittavyatiSha~NgavivR^iddhavairAnubandho.api pUrvavAsanayA mitha udvahatyathApavahati
05140381 etasminsaMsArAdhvani nAnAkleshopasargabAdhita Apannavipanno yatra yastamu ha
vAvetarastatra visR^ijya jAtaM jAtamupAdAya shochanmuhyanbibhyad
vivadankrandansaMhR^iShyangAyannahyamAnaH sAdhuvarjito naivAvartate.adyApi yata Arabdha eSha naraloka
sArtho yamadhvanaH pAramupadishanti
05140391 yadidaM yogAnushAsanaM na vA etadavarundhate yannyastadaNDA munaya upashamashIlA
uparatAtmAnaH samavagachChanti
05140401 yadapi digibhajayino yajvino ye vai rAjarShayaH kiM tu paraM mR^idhe shayIrannasyAmeva
mameyamiti kR^itavairAnubandhAyAM visR^ijya svayamupasaMhR^itAH
05140411 karmavallImavalambya tata ApadaH katha~nchinnarakAdvimuktaH punarapyevaM saMsArAdhvani
vartamAno naralokasArthamupayAti evamupari gato.api
05140420 tasyedamupagAyanti
05140421 ArShabhasyeha rAjarShermanasApi mahAtmanaH
05140422 nAnuvartmArhati nR^ipo makShikeva garutmataH
05140431 yo dustyajAndArasutAnsuhR^idrAjyaM hR^idispR^ishaH
05140432 jahau yuvaiva malavaduttamashlokalAlasaH
05140441 yo dustyajAnkShitisutasvajanArthadArAn
05140442 prArthyAM shriyaM suravaraiH sadayAvalokAm
05140443 naichChannR^ipastaduchitaM mahatAM madhudviT
05140444 sevAnuraktamanasAmabhavo.api phalguH
05140451 yaj~nAya dharmapataye vidhinaipuNAya
05140452 yogAya sA~Nkhyashirase prakR^itIshvarAya
05140453 nArAyaNAya haraye nama ityudAraM
05140454 hAsyanmR^igatvamapi yaH samudAjahAra
05140461 ya idaM bhAgavatasabhAjitAvadAtaguNakarmaNo rAjarSherbharatasyAnucharitaM svasty
ayanamAyuShyaM dhanyaM yashasyaM svargyApavargyaM vAnushR^iNotyAkhyAsyatyabhinandati cha sarvA evAshiSha
Atmana AshAste na kA~nchana parata iti
05150010 shrIshuka uvAcha
05150011 bharatasyAtmajaH sumatirnAmAbhihito yamu ha vAva kechitpAkhaNDina R^iShabha
padavImanuvartamAnaM chAnAryA avedasamAmnAtAM devatAM svamanIShayA pApIyasyA kalau kalpayiShyanti
05150021 tasmAdvR^iddhasenAyAM devatAjinnAma putro.abhavat
05150031 athAsuryAM tattanayo devadyumnastato dhenumatyAM sutaH parameShThI tasya suvarchalAyAM pratIha
upajAtaH
05150041 ya AtmavidyAmAkhyAya svayaM saMshuddho mahApuruShamanusasmAra
05150051 pratIhAtsuvarchalAyAM pratihartrAdayastraya AsannijyAkovidAH sUnavaH pratihartuH stutyAmaja
bhUmAnAvajaniShAtAm
05150061 bhUmna R^iShikulyAyAmudgIthastataH prastAvo devakulyAyAM prastAvAnniyutsAyAM hR^idayaja
AsIdvibhurvibho ratyAM cha pR^ithuSheNastasmAnnakta AkUtyAM jaj~ne naktAddrutiputro gayo rAjarShipravara
udArashravA ajAyata sAkShAdbhagavato viShNorjagadrirakShiShayA gR^ihItasattvasya kalAtmavattvAdilakShaNena
mahApuruShatAM prAptaH
05150071 sa vai svadharmeNa prajApAlanapoShaNaprINanopalAlanAnushAsanalakShaNenejyAdinA cha bhagavati
mahApuruShe parAvare brahmaNi sarvAtmanArpitaparamArthalakShaNena brahmavichcharaNAnusevayApAdita
bhagavadbhaktiyogena chAbhIkShNashaH paribhAvitAtishuddhamatiruparatAnAtmya Atmani
svayamupalabhyamAnabrahmAtmAnubhavo.api nirabhimAna evAvanimajUgupat
05150081 tasyemAM gAthAM pANDaveya purAvida upagAyanti
05150091 gayaM nR^ipaH kaH pratiyAti karmabhiryajvAbhimAnI bahuviddharmagoptA
05150092 samAgatashrIH sadasaspatiH satAM satsevako.anyo bhagavatkalAmR^ite
05150101 yamabhyaShi~nchanparayA mudA satIH satyAshiSho dakShakanyAH saridbhiH
05150102 yasya prajAnAM duduhe dharAshiSho nirAshiSho guNavatsasnutodhAH
05150111 ChandAMsyakAmasya cha yasya kAmAndudUhurAjahruratho baliM nR^ipAH
05150112 pratya~nchitA yudhi dharmeNa viprA yadAshiShAM ShaShThamaMshaM paretya
05150121 yasyAdhvare bhagavAnadhvarAtmA maghoni mAdyatyurusomapIthe
05150122 shraddhAvishuddhAchalabhaktiyoga samarpitejyAphalamAjahAra
05150131 yatprINanAdbarhiShi devatirya~N manuShyavIruttR^iNamAviri~nchAt
05150132 prIyeta sadyaH sa ha vishvajIvaH prItaH svayaM prItimagAdgayasya
05150141 gayAdgayantyAM chitrarathaH sugatiravarodhana iti trayaH putrA babhUvushchitrarathAdUrNAyAM
samrADajaniShTa tata utkalAyAM marIchirmarIcherbindumatyAM bindumAnudapadyata tasmAtsaraghAyAM
madhurnAmAbhavanmadhoH sumanasi vIravratastato bhojAyAM manthupramanthU jaj~nAte manthoH
satyAyAM bhauvanastato dUShaNAyAM tvaShTAjaniShTa tvaShTurvirochanAyAM virajo virajasya shatajitpravaraM putra
shataM kanyA cha viShUchyAM kila jAtam
05150150 tatrAyaM shlokaH
05150151 praiyavrataM vaMshamimaM virajashcharamodbhavaH
05150152 akarodatyalaM kIrtyA viShNuH suragaNaM yathA
05160010 rAjovAcha
05160011 uktastvayA bhUmaNDalAyAmavisheSho yAvadAdityastapati yatra chAsau jyotiShAM gaNaishchandramA vA
saha dR^ishyate
05160021 tatrApi priyavratarathacharaNaparikhAtaiH saptabhiH sapta sindhava upakL^iptA yata etasyAH sapta
dvIpavisheShavikalpastvayA bhagavankhalu sUchita etadevAkhilamahaM mAnato lakShaNatashcha sarvaM vi
jij~nAsAmi
05160031 bhagavato guNamaye sthUlarUpa AveshitaM mano hyaguNe.api sUkShmatama AtmajyotiShi pare brahmaNi
bhagavati vAsudevAkhye kShamamAveshituM tadu haitadguro.arhasyanuvarNayitumiti
05160040 R^iShiruvAcha
05160041 na vai mahArAja bhagavato mAyAguNavibhUteH kAShThAM manasA vachasA vAdhigantumalaM
vibudhAyuShApi puruShastasmAtprAdhAnyenaiva bhUgolakavisheShaM nAmarUpamAnalakShaNato
vyAkhyAsyAmaH
05160051 yo vAyaM dvIpaH kuvalayakamalakoshAbhyantarakosho niyutayojanavishAlaH samavartulo yathA
puShkarapatram
05160061 yasminnava varShANi navayojanasahasrAyAmAnyaShTabhirmaryAdAgiribhiH suvibhaktAni bhavanti
05160071 eShAM madhye ilAvR^itaM nAmAbhyantaravarShaM yasya nAbhyAmavasthitaH sarvataH sauvarNaH kula
girirAjo merurdvIpAyAmasamunnAhaH karNikAbhUtaH kuvalayakamalasya mUrdhani dvAtriMshatsahasra
yojanavitato mUle ShoDashasahasraM tAvatAntarbhUmyAM praviShTaH
05160081 uttarottareNelAvR^itaM nIlaH shvetaH shR^i~NgavAniti trayo ramyakahiraNmayakurUNAM varShANAM maryAdA
girayaH prAgAyatA ubhayataH kShArodAvadhayo dvisahasrapR^ithava ekaikashaH pUrvasmAtpUrvasmAduttara
uttaro dashAMshAdhikAMshena dairghya eva hrasanti
05160091 evaM dakShiNenelAvR^itaM niShadho hemakUTo himAlaya iti prAgAyatA yathA nIlAdayo.ayutayojanotsedhA
harivarShakimpuruShabhAratAnAM yathAsa~Nkhyam
05160101 tathaivelAvR^itamapareNa pUrveNa cha mAlyavadgandhamAdanAvAnIlaniShadhAyatau dvisahasraM
paprathatuH ketumAlabhadrAshvayoH sImAnaM vidadhAte
05160111 mandaro merumandaraH supArshvaH kumuda ityayutayojanavistAronnAhA meroshchatur
dishamavaShTambhagiraya upakL^iptAH
05160121 chaturShveteShu chUtajambUkadambanyagrodhAshchatvAraH pAdapapravarAH parvataketava ivAdhi
sahasrayojanonnAhAstAvadviTapavitatayaH shatayojanapariNAhAH
05160131 hradAshchatvAraH payomadhvikShurasamR^iShTajalA yadupasparshina upadevagaNA yogaishvaryANi
svAbhAvikAni bharatarShabha dhArayanti
05160141 devodyAnAni cha bhavanti chatvAri nandanaM chaitrarathaM vaibhrAjakaM sarvatobhadramiti
05160151 yeShvamaraparivR^iDhAH saha suralalanAlalAmayUthapataya upadevagaNairupagIyamAna
mahimAnaH kila viharanti
05160161 mandarotsa~Nga ekAdashashatayojanottu~NgadevachUtashiraso girishikharasthUlAni phalAnyamR^ita
kalpAni patanti
05160171 teShAM vishIryamANAnAmatimadhurasurabhisugandhibahulAruNarasodenAruNodA nAma nadI
mandaragirishikharAnnipatantI pUrveNelAvR^itamupaplAvayati
05160181 yadupajoShaNAdbhavAnyA anucharINAM puNyajanavadhUnAmavayavasparshasugandhavAto dasha
yojanaM samantAdanuvAsayati
05160191 evaM jambUphalAnAmatyuchchanipAtavishIrNAnAmanasthiprAyANAmibhakAyanibhAnAM rasena
jambU nAma nadI merumandarashikharAdayutayojanAdavanitale nipatantI dakShiNenAtmAnaM
yAvadilAvR^itamupasyandayati
05160201 tAvadubhayorapi rodhasoryA mR^ittikA tadrasenAnuvidhyamAnA vAyvarkasaMyogavipAkena
sadAmaralokAbharaNaM jAmbUnadaM nAma suvarNaM bhavati
05160211 yadu ha vAva vibudhAdayaH saha yuvatibhirmukuTakaTakakaTisUtrAdyAbharaNarUpeNa khalu
dhArayanti
05160221 yastu mahAkadambaH supArshvanirUDho yAstasya koTarebhyo viniHsR^itAH pa~nchAyAmapariNAhAH
pa~ncha madhudhArAH supArshvashikharAtpatantyo.apareNAtmAnamilAvR^itamanumodayanti
05160231 yA hyupayu~njAnAnAM mukhanirvAsito vAyuH samantAchChatayojanamanuvAsayati
05160241 evaM kumudanirUDho yaH shatavalsho nAma vaTastasya skandhebhyo nIchInAH payodadhimadhughR^ita
guDAnnAdyambarashayyAsanAbharaNAdayaH sarva eva kAmadughA nadAH
kumudAgrAtpatantastamuttareNelAvR^itamupayojayanti
05160251 yAnupajuShANAnAM na kadAchidapi prajAnAM valIpalitaklamasvedadaurgandhyajarAmayamR^ityu
shItoShNavaivarNyopasargAdayastApavisheShA bhavanti yAvajjIvaM sukhaM niratishayameva
05160261 kura~Ngakurarakusumbhavaika~NkatrikUTashishirapata~NgaruchakaniShadhashinIvAsakapilasha~Nkha
vaidUryajArudhihaMsaR^iShabhanAgakAla~njaranAradAdayo viMshatigirayo meroH karNikAyA iva kesarabhUtA
mUladeshe parita upakL^iptAH
05160271 jaTharadevakUTau meruM pUrveNAShTAdashayojanasahasramudagAyatau dvisahasraM pR^ithutu~Ngau
bhavataH evamapareNa pavanapAriyAtrau dakShiNena kailAsakaravIrau prAgAyatAvevamuttaratastrishR^i~Nga
makarAvaShTabhiretaiH parisR^ito.agniriva paritashchakAsti kA~nchanagiriH
05160281 merormUrdhani bhagavata Atmayonermadhyata upakL^iptAM purImayutayojanasAhasrIM sama
chaturasrAM shAtakaumbhIM vadanti
05160291 tAmanuparito lokapAlAnAmaShTAnAM yathAdishaM yathArUpaM turIyamAnena puro.aShTAvupakL^iptAH
05170010 shrIshuka uvAcha
05170011 tatra bhagavataH sAkShAdyaj~nali~Ngasya viShNorvikramato vAmapAdA~NguShThanakha
nirbhinnordhvANDakaTAhavivareNAntaHpraviShTA yA bAhyajaladhArA tachcharaNapa~NkajAvanejanAruNa
ki~njalkopara~njitAkhilajagadaghamalApahopasparshanAmalA sAkShAdbhagavatpadItyanupalakShitavacho
.abhidhIyamAnAtimahatA kAlena yugasahasropalakShaNena divo mUrdhanyavatatAra yattadviShNupadamAhuH
05170021 yatra ha vAva vIravrata auttAnapAdiH paramabhAgavato.asmatkuladevatAcharaNAravindodakamiti
yAmanusavanamutkR^iShyamANabhagavadbhaktiyogena dR^iDhaM klidyamAnAntarhR^idaya autkaNThya
vivashAmIlitalochanayugalakuDmalavigalitAmalabAShpakalayAbhivyajyamAnaromapulakakulako.adhunApi
paramAdareNa shirasA bibharti
05170031 tataH sapta R^iShayastatprabhAvAbhij~nA yAM nanu tapasa AtyantikI siddhiretAvatI bhagavati
sarvAtmani vAsudeve.anuparatabhaktiyogalAbhenaivopekShitAnyArthAtmagatayo muktimivAgatAM mumukShava
iva sabahumAnamadyApi jaTAjUTairudvahanti
05170041 tato.anekasahasrakoTivimAnAnIkasa~NkuladevayAnenAvatarantIndu maNDalamAvArya brahma
sadane nipatati
05170051 tatra chaturdhA bhidyamAnA chaturbhirnAmabhishchaturdishamabhispandantI nadanadI
patimevAbhinivishati sItAlakanandA chakShurbhadreti
05170061 sItA tu brahmasadanAtkesarAchalAdigirishikharebhyo.adho.adhaH prasravantI gandhamAdanamUrdhasu
patitvAntareNa bhadrAshvavarShaM prAchyAM dishi kShArasamudramabhipravishati
05170071 evaM mAlyavachChikharAnniShpatantI tato.anuparatavegA ketumAlamabhi chakShuH pratIchyAM dishi sarit
patiM pravishati
05170081 bhadrA chottarato merushiraso nipatitA girishikharAdgirishikharamatihAya shR^i~NgavataH
shR^i~NgAdavasyandamAnA uttarAMstu kurUnabhita udIchyAM dishi jaladhimabhipravishati
05170091 tathaivAlakanandA dakShiNena brahmasadanAdbahUni girikUTAnyatikramya
hemakUTAddhaimakUTAnyatirabhasatararaMhasA luThayantI bhAratamabhivarShaM dakShiNasyAM dishi
jaladhimabhipravishati yasyAM snAnArthaM chAgachChataH puMsaH pade pade.ashvamedharAjasUyAdInAM phalaM
na durlabhamiti
05170101 anye cha nadA nadyashcha varShe varShe santi bahusho mervAdigiriduhitaraH shatashaH
05170111 tatrApi bhAratameva varShaM karmakShetramanyAnyaShTa varShANi svargiNAM puNyasheShopabhoga
sthAnAni bhaumAni svargapadAni vyapadishanti
05170121 eShu puruShANAmayutapuruShAyurvarShANAM devakalpAnAM nAgAyutaprANAnAM vajrasaMhananabala
vayomodapramuditamahAsauratamithunavyavAyApavargavarShadhR^itaikagarbhakalatrANAM tatra tu tretA
yugasamaH kAlo vartate
05170131 yatra ha devapatayaH svaiH svairgaNanAyakairvihitamahArhaNAH sarvartukusumastabakaphala
kisalayashriyAnamyamAnaviTapalatAviTapibhirupashumbhamAnaruchirakAnanAshramAyatanavarShagiridroNIShu
tathA chAmalajalAshayeShu vikachavividhanavavanaruhAmodamuditarAjahaMsajalakukkuTakAraNDavasArasa
chakravAkAdibhirmadhukaranikarAkR^itibhirupakUjiteShu jalakrIDAdibhirvichitravinodaiH sulalitasurasundarINAM
kAmakalilavilAsahAsalIlAvalokAkR^iShTamanodR^iShTayaH svairaM viharanti
05170141 navasvapi varSheShu bhagavAnnArAyaNo mahApuruShaH puruShANAM tadanugrahAyAtmatattva
vyUhenAtmanAdyApi sannidhIyate
05170151 ilAvR^ite tu bhagavAnbhava eka eva pumAnna hyanyastatrAparo nirvishati bhavAnyAH shApanimittaj~no
yatpravekShyataH strIbhAvastatpashchAdvakShyAmi
05170161 bhavAnInAthaiH strIgaNArbudasahasrairavarudhyamAno bhagavatashchaturmUrtermahApuruShasya
turIyAM tAmasIM mUrtiM prakR^itimAtmanaH sa~NkarShaNasaMj~nAmAtmasamAdhirUpeNa
sannidhApyaitadabhigR^iNanbhava upadhAvati
05170170 shrIbhagavAnuvAcha
05170171 oM namo bhagavate mahApuruShAya sarvaguNasa~NkhyAnAyAnantAyAvyaktAya nama iti
05170171 bhaje bhajanyAraNapAdapa~NkajaM bhagasya kR^itsnasya paraM parAyaNam
05170172 bhakteShvalaM bhAvitabhUtabhAvanaM bhavApahaM tvA bhavabhAvamIshvaram
05170181 na yasya mAyAguNachittavR^ittibhirnirIkShato hyaNvapi dR^iShTirajyate
05170182 Ishe yathA no.ajitamanyuraMhasAM kastaM na manyeta jigIShurAtmanaH
05170191 asaddR^isho yaH pratibhAti mAyayA kShIbeva madhvAsavatAmralochanaH
05170192 na nAgavadhvo.arhaNa Ishire hriyA yatpAdayoH sparshanadharShitendriyAH
05170201 yamAhurasya sthitijanmasaMyamaM tribhirvihInaM yamanantamR^iShayaH
05170202 na veda siddhArthamiva kvachitsthitaM bhUmaNDalaM mUrdhasahasradhAmasu
05170211 yasyAdya AsIdguNavigraho mahAnvij~nAnadhiShNyo bhagavAnajaH kila
05170212 yatsambhavo.ahaM trivR^itA svatejasA vaikArikaM tAmasamaindriyaM sR^ije
05170221 ete vayaM yasya vashe mahAtmanaH sthitAH shakuntA iva sUtrayantritAH
05170222 mahAnahaM vaikR^itatAmasendriyAH sR^ijAma sarve yadanugrahAdidam
05170231 yannirmitAM karhyapi karmaparvaNIM mAyAM jano.ayaM guNasargamohitaH
05170232 na veda nistAraNayogama~njasA tasmai namaste vilayodayAtmane
05180010 shrIshuka uvAcha
05180011 tathA cha bhadrashravA nAma dharmasutastatkulapatayaH puruShA bhadrAshvavarShe sAkShAdbhagavato
vAsudevasya priyAM tanuM dharmamayIM hayashIrShAbhidhAnAM parameNa samAdhinA
sannidhApyedamabhigR^iNanta upadhAvanti
05180020 bhadrashravasa UchuH
05180021 oM namo bhagavate dharmAyAtmavishodhanAya nama iti
05180031 aho vichitraM bhagavadvicheShTitaM ghnantaM jano.ayaM hi miShanna pashyati
05180032 dhyAyannasadyarhi vikarma sevituM nirhR^itya putraM pitaraM jijIviShati
05180041 vadanti vishvaM kavayaH sma nashvaraM pashyanti chAdhyAtmavido vipashchitaH
05180042 tathApi muhyanti tavAja mAyayA suvismitaM kR^ityamajaM nato.asmi tam
05180051 vishvodbhavasthAnanirodhakarma te hyakartura~NgIkR^itamapyapAvR^itaH
05180052 yuktaM na chitraM tvayi kAryakAraNe sarvAtmani vyatirikte cha vastutaH
05180061 vedAnyugAnte tamasA tiraskR^itAnrasAtalAdyo nR^itura~NgavigrahaH
05180062 pratyAdade vai kavaye.abhiyAchate tasmai namaste.avitathehitAya iti
05180071 harivarShe chApi bhagavAnnaraharirUpeNAste tadrUpagrahaNanimittamuttaratrAbhidhAsye
taddayitaM rUpaM mahApuruShaguNabhAjano mahAbhAgavato daityadAnavakulatIrthIkaraNashIlAcharitaH
prahlAdo.avyavadhAnAnanyabhaktiyogena saha tadvarShapuruShairupAste idaM chodAharati
05180081 oM namo bhagavate narasiMhAya namastejastejase AvirAvirbhava vajranakha vajradaMShTra
karmAshayAnrandhaya randhaya tamo grasa grasa oM svAhA abhayamabhayamAtmani bhUyiShThA oM kShraum
05180091 svastyastu vishvasya khalaH prasIdatAM dhyAyantu bhUtAni shivaM mitho dhiyA
05180092 manashcha bhadraM bhajatAdadhokShaje AveshyatAM no matirapyahaitukI
05180101 mAgAradArAtmajavittabandhuShu sa~Ngo yadi syAdbhagavatpriyeShu naH
05180102 yaH prANavR^ittyA parituShTa AtmavAnsiddhyatyadUrAnna tathendriyapriyaH
05180111 yatsa~NgalabdhaM nijavIryavaibhavaM tIrthaM muhuH saMspR^ishatAM hi mAnasam
05180112 haratyajo.antaH shrutibhirgato.a~NgajaM ko vai na seveta mukundavikramam
05180121 yasyAsti bhaktirbhagavatyaki~nchanA sarvairguNaistatra samAsate surAH
05180122 harAvabhaktasya kuto mahadguNA manorathenAsati dhAvato bahiH
05180131 harirhi sAkShAdbhagavAnsharIriNAmAtmA jhaShANAmiva toyamIpsitam
05180132 hitvA mahAMstaM yadi sajjate gR^ihe tadA mahattvaM vayasA dampatInAm
05180141 tasmAdrajorAgaviShAdamanyu mAnaspR^ihAbhayadainyAdhimUlam
05180142 hitvA gR^ihaM saMsR^itichakravAlaM nR^isiMhapAdaM bhajatAkutobhayamiti
05180151 ketumAle.api bhagavAnkAmadevasvarUpeNa lakShmyAH priyachikIrShayA prajApaterduhitNAM putrANAM
tadvarShapatInAM puruShAyuShAhorAtraparisa~NkhyAnAnAM yAsAM garbhA mahApuruShamahAstratejasodvejita
manasAM vidhvastA vyasavaH saMvatsarAnte vinipatanti
05180161 atIva sulalitagativilAsavilasitaruchirahAsaleshAvalokalIlayA
ki~nchiduttambhitasundarabhrUmaNDala
subhagavadanAravindashriyA ramAM ramayannindriyANi ramayate
05180171 tadbhagavato mAyAmayaM rUpaM paramasamAdhiyogena ramA devI saMvatsarasya rAtriShu
prajApaterduhitR^ibhirupetAhaHsu cha tadbhartR^ibhirupAste idaM chodAharati
05180181 oM hrAM hrIM hrUM oM namo bhagavate hR^iShIkeshAya sarvaguNavisheShairvilakShitAtmane AkUtInAM
chittInAM chetasAM visheShANAM chAdhipataye ShoDashakalAya chChandomayAyAnnamayAyAmR^itamayAya sarvamayAya
sahase ojase balAya kAntAya kAmAya namaste ubhayatra bhUyAt
05180191 striyo vrataistvA hR^iShIkeshvaraM svato hyArAdhya loke patimAshAsate.anyam
05180192 tAsAM na te vai paripAntyapatyaM priyaM dhanAyUMShi yato.asvatantrAH
05180201 sa vai patiH syAdakutobhayaH svayaM samantataH pAti bhayAturaM janam
05180202 sa eka evetarathA mitho bhayaM naivAtmalAbhAdadhi manyate param
05180211 yA tasya te pAdasaroruhArhaNaM nikAmayetsAkhilakAmalampaTA
05180212 tadeva rAsIpsitamIpsito.archito yadbhagnayAch~nA bhagavanpratapyate
05180221 matprAptaye.ajeshasurAsurAdayastapyanta ugraM tapa aindriye dhiyaH
05180222 R^ite bhavatpAdaparAyaNAnna mAM vindantyahaM tvaddhR^idayA yato.ajita
05180231 sa tvaM mamApyachyuta shIrShNi vanditaM karAmbujaM yattvadadhAyi sAtvatAm
05180232 bibharShi mAM lakShma vareNya mAyayA ka IshvarasyehitamUhituM vibhuriti
05180241 ramyake cha bhagavataH priyatamaM mAtsyamavatArarUpaM tadvarShapuruShasya manoH prAk
pradarshitaM sa idAnImapi mahatA bhaktiyogenArAdhayatIdaM chodAharati
05180251 oM namo bhagavate mukhyatamAya namaH sattvAya prANAyaujase sahase balAya mahAmatsyAya
nama iti
05180261 antarbahishchAkhilalokapAlakairadR^iShTarUpo vicharasyurusvanaH
05180262 sa IshvarastvaM ya idaM vashe.anayannAmnA yathA dArumayIM naraH striyam
05180271 yaM lokapAlAH kila matsarajvarA hitvA yatanto.api pR^ithaksametya cha
05180272 pAtuM na shekurdvipadashchatuShpadaH sarIsR^ipaM sthANu yadatra dR^ishyate
05180281 bhavAnyugAntArNava UrmimAlini kShoNImimAmoShadhivIrudhAM nidhim
05180282 mayA sahoru kramate.aja ojasA tasmai jagatprANagaNAtmane nama iti
05180291 hiraNmaye.api bhagavAnnivasati kUrmatanuM bibhrANastasya tatpriyatamAM tanumaryamA saha
varShapuruShaiH pitR^igaNAdhipatirupadhAvati mantramimaM chAnujapati
05180301 oM namo bhagavate akUpArAya sarvasattvaguNavisheShaNAyAnupalakShitasthAnAya namo varShmaNe
namo bhUmne namo namo.avasthAnAya namaste
05180311 yadrUpametannijamAyayArpitamarthasvarUpaM bahurUparUpitam
05180312 sa~NkhyA na yasyAstyayathopalambhanAttasmai namaste.avyapadesharUpiNe
05180321 jarAyujaM svedajamaNDajodbhidaM charAcharaM devarShipitR^ibhUtamaindriyam
05180322 dyauH khaM kShitiH shailasaritsamudra dvIpagraharkShetyabhidheya ekaH
05180331 yasminnasa~NkhyeyavisheShanAma rUpAkR^itau kavibhiH kalpiteyam
05180332 sa~NkhyA yayA tattvadR^ishApanIyate tasmai namaH sA~NkhyanidarshanAya te iti
05180341 uttareShu cha kuruShu bhagavAnyaj~napuruShaH kR^itavarAharUpa Aste taM tu devI haiShA bhUH saha
kurubhiraskhalitabhaktiyogenopadhAvati imAM cha paramAmupaniShadamAvartayati
05180351 oM namo bhagavate mantratattvali~NgAya yaj~nakratave mahAdhvarAvayavAya mahApuruShAya namaH
karmashuklAya triyugAya namaste
05180361 yasya svarUpaM kavayo vipashchito guNeShu dAruShviva jAtavedasam
05180362 mathnanti mathnA manasA didR^ikShavo gUDhaM kriyArthairnama IritAtmane
05180371 dravyakriyAhetvayaneshakartR^ibhirmAyAguNairvastunirIkShitAtmane
05180372 anvIkShayA~NgAtishayAtmabuddhibhirnirastamAyAkR^itaye namo namaH
05180381 karoti vishvasthitisaMyamodayaM yasyepsitaM nepsitamIkShiturguNaiH
05180382 mAyA yathAyo bhramate tadAshrayaM grAvNo namaste guNakarmasAkShiNe
05180391 pramathya daityaM prativAraNaM mR^idhe yo mAM rasAyA jagadAdisUkaraH
05180392 kR^itvAgradaMShTre niragAdudanvataH krIDannivebhaH praNatAsmi taM vibhumiti
05190010 shrIshuka uvAcha
05190011 kimpuruShe varShe bhagavantamAdipuruShaM lakShmaNAgrajaM sItAbhirAmaM rAmaM tachcharaNa
sannikarShAbhirataH paramabhAgavato hanumAnsaha kimpuruShairaviratabhaktirupAste
05190021 ArShTiSheNena saha gandharvairanugIyamAnAM paramakalyANIM bhartR^ibhagavatkathAM samupashR^iNoti
svayaM chedaM gAyati
05190031 oM namo bhagavate uttamashlokAya nama AryalakShaNashIlavratAya nama upashikShitAtmana upAsita
lokAya namaH sAdhuvAdanikaShaNAya namo brahmaNyadevAya mahApuruShAya mahArAjAya nama iti
05190041 yattadvishuddhAnubhavamAtramekaM svatejasA dhvastaguNavyavastham
05190042 pratyakprashAntaM sudhiyopalambhanaM hyanAmarUpaM nirahaM prapadye
05190051 martyAvatArastviha martyashikShaNaM rakShovadhAyaiva na kevalaM vibhoH
05190052 kuto.anyathA syAdramataH sva AtmanaH sItAkR^itAni vyasanAnIshvarasya
05190061 na vai sa AtmAtmavatAM suhR^ittamaH saktastrilokyAM bhagavAnvAsudevaH
05190062 na strIkR^itaM kashmalamashnuvIta na lakShmaNaM chApi vihAtumarhati
05190071 na janma nUnaM mahato na saubhagaM na vA~Nna buddhirnAkR^itistoShahetuH
05190072 tairyadvisR^iShTAnapi no vanaukasashchakAra sakhye bata lakShmaNAgrajaH
05190081 suro.asuro vApyatha vAnaro naraH sarvAtmanA yaH sukR^itaj~namuttamam
05190082 bhajeta rAmaM manujAkR^itiM hariM ya uttarAnanayatkosalAndivamiti
05190091 bhArate.api varShe bhagavAnnaranArAyaNAkhya AkalpAntamupachitadharmaj~nAna
vairAgyaishvaryopashamoparamAtmopalambhanamanugrahAyAtmavatAmanukampayA tapo.avyaktagatishcharati
05190101 taM bhagavAnnArado varNAshramavatIbhirbhAratIbhiH prajAbhirbhagavatproktAbhyAM sA~Nkhya
yogAbhyAM bhagavadanubhAvopavarNanaM sAvarNerupadekShyamANaH paramabhaktibhAvenopasarati idaM
chAbhigR^iNAti
05190111 oM namo bhagavate upashamashIlAyoparatAnAtmyAya namo.aki~nchanavittAya R^iShiR^iShabhAya nara
nArAyaNAya paramahaMsaparamagurave AtmArAmAdhipataye namo nama iti
05190120 gAyati chedam
05190121 kartAsya sargAdiShu yo na badhyate na hanyate dehagato.api daihikaiH
05190122 draShTurna dR^igyasya guNairvidUShyate tasmai namo.asaktaviviktasAkShiNe
05190131 idaM hi yogeshvara yoganaipuNaM hiraNyagarbho bhagavA~njagAda yat
05190132 yadantakAle tvayi nirguNe mano bhaktyA dadhItojjhitaduShkalevaraH
05190141 yathaihikAmuShmikakAmalampaTaH suteShu dAreShu dhaneShu chintayan
05190142 sha~Nketa vidvAnkukalevarAtyayAdyastasya yatnaH shrama eva kevalam
05190151 tannaH prabho tvaM kukalevarArpitAM tvanmAyayAhaMmamatAmadhokShaja
05190152 bhindyAma yenAshu vayaM sudurbhidAM vidhehi yogaM tvayi naH svabhAvamiti
05190161 bhArate.apyasminvarShe sarichChailAH santi bahavo malayo ma~Ngalaprastho mainAkastrikUTa R^iShabhaH
kUTakaH kollakaH sahyo devagirirR^iShyamUkaH shrIshailo ve~NkaTo mahendro vAridhAro vindhyaH shuktimAnR^ikShagiriH
pAriyAtro droNashchitrakUTo govardhano raivatakaH kakubho nIlo gokAmukha indrakIlaH kAmagiririti chAnye cha
shatasahasrashaH shailAsteShAM nitambaprabhavA nadA nadyashcha santyasa~NkhyAtAH
05190171 etAsAmapo bhAratyaH prajA nAmabhireva punantInAmAtmanA chopaspR^ishanti
05190181 chandravasA tAmraparNI avaTodA kR^itamAlA vaihAyasI kAverI veNI payasvinI sharkarAvartA tu~NgabhadrA
kR^iShNAveNyA bhImarathI godAvarI nirvindhyA payoShNI tApI revA surasA narmadA charmaNvatI sindhurandhaH
shoNashcha nadau mahAnadI vedasmR^itirR^iShikulyA trisAmA kaushikI mandAkinI yamunA sarasvatI dR^iShadvatI gomatI
sarayU rodhasvatI saptavatI suShomA shatadrUshchandrabhAgA marudvR^idhA vitastA asiknI vishveti mahAnadyaH
05190191 asminneva varShe puruShairlabdhajanmabhiH shuklalohitakR^iShNavarNena svArabdhena karmaNA divya
mAnuShanArakagatayo bahvya Atmana AnupUrvyeNa sarvA hyeva sarveShAM vidhIyante yathAvarNa
vidhAnamapavargashchApi bhavati
05190201 yo.asau bhagavati sarvabhUtAtmanyanAtmye.anirukte.anilayane paramAtmani vAsudeve.ananya
nimittabhaktiyogalakShaNo nAnAgatinimittAvidyAgranthirandhanadvAreNa yadA hi mahApuruShapuruSha
prasa~NgaH
05190210 etadeva hi devA gAyanti
05190211 aho amIShAM kimakAri shobhanaM prasanna eShAM sviduta svayaM hariH
05190212 yairjanma labdhaM nR^iShu bhAratAjire mukundasevaupayikaM spR^ihA hi naH
05190221 kiM duShkarairnaH kratubhistapovratairdAnAdibhirvA dyujayena phalgunA
05190222 na yatra nArAyaNapAdapa~Nkaja smR^itiH pramuShTAtishayendriyotsavAt
05190231 kalpAyuShAM sthAnajayAtpunarbhavAtkShaNAyuShAM bhAratabhUjayo varam
05190232 kShaNena martyena kR^itaM manasvinaH sannyasya saMyAntyabhayaM padaM hareH
05190241 na yatra vaikuNThakathAsudhApagA na sAdhavo bhAgavatAstadAshrayAH
05190242 na yatra yaj~neshamakhA mahotsavAH sureshaloko.api na vai sa sevyatAm
05190251 prAptA nR^ijAtiM tviha ye cha jantavo j~nAnakriyAdravyakalApasambhR^itAm
05190252 na vai yaterannapunarbhavAya te bhUyo vanaukA iva yAnti bandhanam
05190261 yaiH shraddhayA barhiShi bhAgasho havirniruptamiShTaM vidhimantravastutaH
05190262 ekaH pR^itha~NnAmabhirAhuto mudA gR^ihNAti pUrNaH svayamAshiShAM prabhuH
05190271 satyaM dishatyarthitamarthito nR^iNAM naivArthado yatpunararthitA yataH
05190272 svayaM vidhatte bhajatAmanichChatAmichChApidhAnaM nijapAdapallavam
05190281 yadyatra naH svargasukhAvasheShitaM sviShTasya sUktasya kR^itasya shobhanam
05190282 tenAjanAbhe smR^itimajjanma naH syAdvarShe hariryadbhajatAM shaM tanoti
05190290 shrIshuka uvAcha
05190291 jambUdvIpasya cha rAjannupadvIpAnaShTau haika upadishanti sagarAtmajairashvAnveShaNa imAM mahIM
parito nikhanadbhirupakalpitAn
05190301 tadyathA svarNaprasthashchandrashukla Avartano ramaNako mandarahariNaH pA~nchajanyaH siMhalo
la~Nketi
05190311 evaM tava bhAratottama jambUdvIpavarShavibhAgo yathopadeshamupavarNita iti
05200010 shrIshuka uvAcha
05200011 ataH paraM plakShAdInAM pramANalakShaNasaMsthAnato varShavibhAga upavarNyate
05200021 jambUdvIpo.ayaM yAvatpramANavistArastAvatA kShArodadhinA pariveShTito yathA merurjambvAkhyena
lavaNodadhirapi tato dviguNavishAlena plakShAkhyena parikShipto yathA parikhA bAhyopavanena plakSho jambU
pramANo dvIpAkhyAkaro hiraNmaya utthito yatrAgnirupAste saptajihvastasyAdhipatiH priyavratAtmaja
idhmajihvaH svaM dvIpaM saptavarShANi vibhajya saptavarShanAmabhya Atmajebhya Akalayya svayamAtma
yogenopararAma
05200031 shivaM yavasaM subhadraM shAntaM kShemamamR^itamabhayamiti varShANi teShu girayo nadyashcha
saptaivAbhij~nAtAH
05200041 maNikUTo vajrakUTa indraseno jyotiShmAnsuparNo hiraNyaShThIvo meghamAla iti setushailAH aruNA
nR^imNA~NgirasI sAvitrI suptabhAtA R^itambharA satyambharA iti mahAnadyaH yAsAM jalopasparshanavidhUtarajas
tamaso haMsapata~NgordhvAyanasatyA~NgasaMj~nAshchatvAro varNAH sahasrAyuSho vibudhopamasandarshana
prajananAH svargadvAraM trayyA vidyayA bhagavantaM trayImayaM sUryamAtmAnaM yajante
05200051 pratnasya viShNo rUpaM yatsatyasyartasya brahmaNaH
05200052 amR^itasya cha mR^ityoshcha sUryamAtmAnamImahIti
05200061 plakShAdiShu pa~nchasu puruShANAmAyurindriyamojaH saho balaM buddhirvikrama iti cha
sarveShAmautpattikI siddhiravisheSheNa vartate
05200071 plakShaH svasamAnenekShurasodenAvR^ito yathA tathA dvIpo.api shAlmalo dviguNavishAlaH samAnena
surodenAvR^itaH parivR^i~Nkte
05200081 yatra ha vai shAlmalI plakShAyAmA yasyAM vAva kila nilayamAhurbhagavatashChandaHstutaH patattri
rAjasya sA dvIpahUtaye upalakShyate
05200091 taddvIpAdhipatiH priyavratAtmajo yaj~nabAhuH svasutebhyaH saptabhyastannAmAni saptavarShANi
vyabhajatsurochanaM saumanasyaM ramaNakaM devavarShaM pAribhadramApyAyanamavij~nAtamiti
05200101 teShu varShAdrayo nadyashcha saptaivAbhij~nAtAH svarasaH shatashR^i~Ngo vAmadevaH kundo mukundaH puShpa
varShaH sahasrashrutiriti anumatiH sinIvAlI sarasvatI kuhU rajanI nandA rAketi
05200111 tadvarShapuruShAH shrutadharavIryadharavasundhareShandharasaMj~nA bhagavantaM vedamayaM
somamAtmAnaM vedena yajante
05200121 svagobhiH pitR^idevebhyo vibhajankR^iShNashuklayoH
05200122 prajAnAM sarvAsAM rAjA ndhaH somo na Astviti
05200131 evaM surodAdbahistaddviguNaH samAnenAvR^ito ghR^itodena yathApUrvaH kushadvIpo yasminkusha
stambo devakR^itastaddvIpAkhyAkaro jvalana ivAparaH svashaShparochiShA disho virAjayati
05200141 taddvIpapatiH praiyavrato rAjanhiraNyaretA nAma svaM dvIpaM saptabhyaH svaputrebhyo yathA
bhAgaM vibhajya svayaM tapa AtiShThata vasuvasudAnadR^iDharuchinAbhiguptastutyavrataviviktavAmadeva
nAmabhyaH
05200151 teShAM varSheShu sImAgirayo nadyashchAbhij~nAtAH sapta saptaiva chakrashchatuHshR^i~NgaH kapilashchitrakUTo
devAnIka UrdhvaromA draviNa iti rasakulyA madhukulyA mitravindA shrutavindA devagarbhA ghR^itachyutA
mantramAleti
05200161 yAsAM payobhiH kushadvIpaukasaH kushalakovidAbhiyuktakulakasaMj~nA bhagavantaM jAtaveda
sarUpiNaM karmakaushalena yajante
05200171 parasya brahmaNaH sAkShAjjAtavedo.asi havyavAT
05200172 devAnAM puruShA~NgAnAM yaj~nena puruShaM yajeti
05200181 tathA ghR^itodAdbahiH krau~nchadvIpo dviguNaH svamAnena kShIrodena parita upakL^ipto vR^ito yathA
kushadvIpo ghR^itodena yasminkrau~ncho nAma parvatarAjo dvIpanAmanirvartaka Aste
05200191 yo.asau guhapraharaNonmathitanitambaku~njo.api kShIrodenAsichyamAno bhagavatA varuNenAbhigupto
vibhayo babhUva
05200201 tasminnapi praiyavrato ghR^itapR^iShTho nAmAdhipatiH sve dvIpe varShANi sapta vibhajya teShu putranAmasu
sapta rikthAdAnvarShapAnniveshya svayaM bhagavAnbhagavataH paramakalyANayashasa AtmabhUtasya
hareshcharaNAravindamupajagAma
05200211 Amo madhuruho meghapR^iShThaH sudhAmA bhrAjiShTho lohitArNo vanaspatiriti ghR^itapR^iShThasutAsteShAM
varShagirayaH sapta saptaiva nadyashchAbhikhyAtAH shuklo vardhamAno bhojana upabarhiNo nando nandanaH
sarvatobhadra iti abhayA amR^itaughA AryakA tIrthavatI rUpavatI pavitravatI shukleti
05200221 yAsAmambhaH pavitramamalamupayu~njAnAH puruShaR^iShabhadraviNadevakasaMj~nA varShapuruShA
ApomayaM devamapAM pUrNenA~njalinA yajante
05200231 ApaH puruShavIryAH stha punantIrbhUrbhuvaHsuvaH
05200232 tA naH punItAmIvaghnIH spR^ishatAmAtmanA bhuva iti
05200241 evaM purastAtkShIrodAtparita upaveshitaH shAkadvIpo dvAtriMshallakShayojanAyAmaH samAnena cha
dadhimaNDodena parIto yasminshAko nAma mahIruhaH svakShetravyapadeshako yasya ha mahAsurabhi
gandhastaM dvIpamanuvAsayati
05200251 tasyApi praiyavrata evAdhipatirnAmnA medhAtithiH so.api vibhajya sapta varShANi putranAmAni teShu
svAtmajAnpurojavamanojavapavamAnadhUmrAnIkachitrarephabahurUpavishvadhAra
saMj~nAnnidhApyAdhipatInsvayaM bhagavatyananta AveshitamatistapovanaM pravivesha
05200261 eteShAM varShamaryAdAgirayo nadyashcha sapta saptaiva IshAna urushR^i~Ngo balabhadraH shatakesaraH
sahasrasroto devapAlo mahAnasa iti anaghAyurdA ubhayaspR^iShTiraparAjitA pa~nchapadI sahasrasrutirnijadhR^itiriti
05200271 tadvarShapuruShA R^itavratasatyavratadAnavratAnuvratanAmAno bhagavantaM vAyvAtmakaM
prANAyAmavidhUtarajastamasaH paramasamAdhinA yajante
05200281 antaHpravishya bhUtAni yo bibhartyAtmaketubhiH
05200282 antaryAmIshvaraH sAkShAtpAtu no yadvashe sphuTam
05200291 evameva dadhimaNDodAtparataH puShkaradvIpastato dviguNAyAmaH samantata upakalpitaH
samAnena svAdUdakena samudreNa bahirAvR^ito yasminbR^ihatpuShkaraM jvalanashikhAmalakanaka
patrAyutAyutaM bhagavataH kamalAsanasyAdhyAsanaM parikalpitam
05200301 taddvIpamadhye mAnasottaranAmaika evArvAchInaparAchInavarShayormaryAdAchalo.ayuta
yojanochChrAyAyAmo yatra tu chatasR^iShu dikShu chatvAri purANi lokapAlAnAmindrAdInAM yadupariShTAtsUrya
rathasya meruM paribhramataH saMvatsarAtmakaM chakraM devAnAmahorAtrAbhyAM paribhramati
05200311 taddvIpasyApyadhipatiH praiyavrato vItihotro nAmaitasyAtmajau ramaNakadhAtakinAmAnau varSha
patI niyujya sa svayaM pUrvajavadbhagavatkarmashIla evAste
05200321 tadvarShapuruShA bhagavantaM brahmarUpiNaM sakarmakeNa karmaNArAdhayantIdaM chodAharanti
05200331 yattatkarmamayaM li~NgaM brahmali~NgaM jano.archayet
05200332 ekAntamadvayaM shAntaM tasmai bhagavate nama iti
05200341 tataH parastAllokAlokanAmAchalo lokAlokayorantarAle parita upakShiptaH
05200351 yAvanmAnasottaramervorantaraM tAvatI bhUmiH kA~nchanyanyAdarshatalopamA yasyAM prahitaH
padArtho na katha~nchitpunaH pratyupalabhyate tasmAtsarvasattvaparihR^itAsIt
05200361 lokAloka iti samAkhyA yadanenAchalena lokAlokasyAntarvartinAvasthApyate
05200371 sa lokatrayAnte parita IshvareNa vihito yasmAtsUryAdInAM dhruvApavargANAM jyotirgaNAnAM
gabhastayo.arvAchInAMstrInlokAnAvitanvAnA na kadAchitparAchInA bhavitumutsahante tAvadunnahanAyAmaH
05200381 etAvAnlokavinyAso mAnalakShaNasaMsthAbhirvichintitaH kavibhiH sa tu pa~nchAshatkoTigaNitasya bhU
golasya turIyabhAgo.ayaM lokAlokAchalaH
05200391 tadupariShTAchchatasR^iShvAshAsvAtmayoninAkhilajagadguruNAdhiniveshitA ye dviradapataya R^iShabhaH
puShkarachUDo vAmano.aparAjita iti sakalalokasthitihetavaH
05200401 teShAM svavibhUtInAM lokapAlAnAM cha vividhavIryopabR^iMhaNAya bhagavAnparamamahApuruSho
mahAvibhUtipatirantaryAmyAtmano vishuddhasattvaM dharmaj~nAnavairAgyaishvaryAdyaShTamahAsiddhy
upalakShaNaM viShvaksenAdibhiH svapArShadapravaraiH parivArito nijavarAyudhopashobhitairnijabhujadaNDaiH
sandhArayamANastasmingirivare samantAtsakalalokasvastaya Aste
05200411 AkalpamevaM veShaM gata eSha bhagavAnAtmayogamAyayA virachitavividhalokayAtrA
gopIyAyetyarthaH
05200421 yo.antarvistAra etena hyalokaparimANaM cha vyAkhyAtaM yadbahirlokAlokAchalAttataH
parastAdyogeshvaragatiM vishuddhAmudAharanti
05200431 aNDamadhyagataH sUryo dyAvAbhUmyoryadantaram
05200432 sUryANDagolayormadhye koTyaH syuH pa~nchaviMshatiH
05200441 mR^ite.aNDa eSha etasminyadabhUttato mArtaNDa iti vyapadeshaH hiraNyagarbha iti yaddhiraNyANDa
samudbhavaH
05200451 sUryeNa hi vibhajyante dishaH khaM dyaurmahI bhidA
05200452 svargApavargau narakA rasaukAMsi cha sarvashaH
05200461 devatirya~NmanuShyANAM sarIsR^ipasavIrudhAm
05200462 sarvajIvanikAyAnAM sUrya AtmA dR^igIshvaraH
05210010 shrIshuka uvAcha
05210011 etAvAneva bhUvalayasya sanniveshaH pramANalakShaNato vyAkhyAtaH
05210021 etena hi divo maNDalamAnaM tadvida upadishanti yathA dvidalayorniShpAvAdInAM te
antareNAntarikShaM tadubhayasandhitam
05210031 yanmadhyagato bhagavAMstapatAM patistapana Atapena trilokIM pratapatyavabhAsayatyAtma
bhAsA sa eSha udagayanadakShiNAyanavaiShuvatasaMj~nAbhirmAndyashaighrya
samAnAbhirgatibhirArohaNAvarohaNasamAnasthAneShu yathAsavanamabhipadyamAno makarAdiShu
rAshiShvahorAtrANi dIrghahrasvasamAnAni vidhatte
05210041 yadA meShatulayorvartate tadAhorAtrANi samAnAni bhavanti yadA vR^iShabhAdiShu pa~nchasu cha rAshiShu
charati tadAhAnyeva vardhante hrasati cha mAsi mAsyekaikA ghaTikA rAtriShu
05210051 yadA vR^ishchikAdiShu pa~nchasu vartate tadAhorAtrANi viparyayANi bhavanti
05210061 yAvaddakShiNAyanamahAni vardhante yAvadudagayanaM rAtrayaH
05210071 evaM nava koTaya ekapa~nchAshallakShANi yojanAnAM mAnasottaragiriparivartanasyopadishanti
tasminnaindrIM purIM pUrvasmAnmerordevadhAnIM nAma dakShiNato yAmyAM saMyamanIM nAma
pashchAdvAruNIM nimlochanIM nAma uttarataH saumyAM vibhAvarIM nAma tAsUdayamadhyAhnAstamaya
nishIthAnIti bhUtAnAM pravR^ittinivR^ittinimittAni samayavisheSheNa meroshchaturdisham
05210081 tatratyAnAM divasamadhya~Ngata eva sadAdityastapati savyenAchalaM dakShiNena karoti
05210091 yatrodeti tasya ha samAnasUtranipAte nimlochati yatra kvachana syandenAbhitapati tasya haiSha samAna
sUtranipAte prasvApayati tatra gataM na pashyanti ye taM samanupashyeran
05210101 yadA chaindryAH puryAH prachalate pa~nchadashaghaTikAbhiryAmyAM sapAdakoTidvayaM yojanAnAM
sArdhadvAdashalakShANi sAdhikAni chopayAti
05210111 evaM tato vAruNIM saumyAmaindrIM cha punastathAnye cha grahAH somAdayo nakShatraiH saha jyotish
chakre samabhyudyanti saha vA nimlochanti
05210121 evaM muhUrtena chatustriMshallakShayojanAnyaShTashatAdhikAni sauro rathastrayImayo.asau chatasR^iShu
parivartate purIShu
05210131 yasyaikaM chakraM dvAdashAraM ShaNnemi triNAbhi saMvatsarAtmakaM samAmananti tasyAkSho
merormUrdhani kR^ito mAnasottare kR^itetarabhAgo yatra protaM ravirathachakraM tailayantra
chakravadbhramanmAnasottaragirau paribhramati
05210141 tasminnakShe kR^itamUlo dvitIyo.akShasturyamAnena sammitastailayantrAkShavaddhruve kR^itopari
bhAgaH
05210151 rathanIDastu ShaTtriMshallakShayojanAyatastatturIyabhAgavishAlastAvAnravirathayugo yatra
hayAshChandonAmAnaH saptAruNayojitA vahanti devamAdityam
05210161 purastAtsavituraruNaH pashchAchcha niyuktaH sautye karmaNi kilAste
05210171 tathA vAlikhilyA R^iShayo.a~NguShThaparvamAtrAH ShaShTisahasrANi purataH sUryaM sUktavAkAya niyuktAH
saMstuvanti
05210181 tathAnye cha R^iShayo gandharvApsaraso nAgA grAmaNyo yAtudhAnA devA ityekaikasho gaNAH sapta
chaturdasha mAsi mAsi bhagavantaM sUryamAtmAnaM nAnAnAmAnaM pR^itha~NnAnAnAmAnaH pR^ithak
karmabhirdvandvasha upAsate
05220010 rAjovAcha
05220011 yadetadbhagavata Adityasya meruM dhruvaM cha pradakShiNena parikrAmato rAshInAmabhimukhaM
prachalitaM chApradakShiNaM bhagavatopavarNitamamuShya vayaM kathamanumimImahIti
05220020 sa hovAcha
05220021 yathA kulAlachakreNa bhramatA saha bhramatAM tadAshrayANAM pipIlikAdInAM gatiranyaiva
pradeshAntareShvapyupalabhyamAnatvAdevaM nakShatrarAshibhirupalakShitena kAlachakreNa dhruvaM meruM cha
pradakShiNena paridhAvatA saha paridhAvamAnAnAM tadAshrayANAM sUryAdInAM grahANAM gatiranyaiva
nakShatrAntare rAshyantare chopalabhyamAnatvAt
05220031 sa eSha bhagavAnAdipuruSha eva sAkShAnnArAyaNo lokAnAM svastaya AtmAnaM trayImayaM karma
vishuddhinimittaM kavibhirapi cha vedena vijij~nAsyamAno dvAdashadhA vibhajya ShaTsu vasantAdiShvR^ituShu yathopa
joShamR^ituguNAnvidadhAti
05220041 tametamiha puruShAstrayyA vidyayA varNAshramAchArAnupathA uchchAvachaiH karmabhirAmnAtairyoga
vitAnaishcha shraddhayA yajanto.a~njasA shreyaH samadhigachChanti
05220051 atha sa eSha AtmA lokAnAM dyAvApR^ithivyorantareNa nabhovalayasya kAlachakragato dvAdasha
mAsAnbhu~Nkte rAshisaMj~nAnsaMvatsarAvayavAnmAsaH pakShadvayaM divA naktaM cheti sapAdarkSha
dvayamupadishanti yAvatA ShaShThamaMshaM bhu~njIta sa vai R^iturityupadishyate saMvatsarAvayavaH
05220061 atha cha yAvatArdhena nabhovIthyAM pracharati taM kAlamayanamAchakShate
05220071 atha cha yAvannabhomaNDalaM saha dyAvApR^ithivyormaNDalAbhyAM kArtsnyena sa ha bhu~njIta taM
kAlaM saMvatsaraM parivatsaramiDAvatsaramanuvatsaraM vatsaramiti bhAnormAndyashaighryasama
gatibhiH samAmananti
05220081 evaM chandramA arkagabhastibhya upariShTAllakShayojanata upalabhyamAno.arkasya saMvatsara
bhuktiM pakShAbhyAM mAsabhuktiM sapAdarkShAbhyAM dinenaiva pakShabhuktimagrachArI drutataragamano
bhu~Nkte
05220091 atha chApUryamANAbhishcha kalAbhiramarANAM kShIyamANAbhishcha kalAbhiH pitNAmahorAtrANi pUrva
pakShAparapakShAbhyAM vitanvAnaH sarvajIvanivahaprANo jIvashchaikamekaM nakShatraM triMshatA
muhUrtairbhu~Nkte
05220101 ya eSha ShoDashakalaH puruSho bhagavAnmanomayo.annamayo.amR^itamayo devapitR^imanuShyabhUtapashu
pakShisarIsR^ipavIrudhAM prANApyAyanashIlatvAtsarvamaya iti varNayanti
05220111 tata upariShTAddvilakShayojanato nakShatrANi meruM dakShiNenaiva kAlAyana IshvarayojitAni
sahAbhijitAShTAviMshatiH
05220121 tata upariShTAdushanA dvilakShayojanata upalabhyate purataH pashchAtsahaiva vArkasya shaighrya
mAndyasAmyAbhirgatibhirarkavachcharati lokAnAM nityadAnukUla eva prAyeNa varShayaMshchAreNAnumIyate sa
vR^iShTiviShTambhagrahopashamanaH
05220131 ushanasA budho vyAkhyAtastata upariShTAddvilakShayojanato budhaH somasuta upalabhyamAnaH
prAyeNa shubhakR^idyadArkAdvyatirichyeta tadAtivAtAbhraprAyAnAvR^iShTyAdibhayamAshaMsate
05220141 ata Urdhvama~NgArako.api yojanalakShadvitaya upalabhyamAnastribhistribhiH pakShairekaikasho
rAshIndvAdashAnubhu~Nkte yadi na vakreNAbhivartate prAyeNAshubhagraho.aghashaMsaH
05220151 tata upariShTAddvilakShayojanAntaragatA bhagavAnbR^ihaspatirekaikasminrAshau parivatsaraM
parivatsaraM charati yadi na vakraH syAtprAyeNAnukUlo brAhmaNakulasya
05220161 tata upariShTAdyojanalakShadvayAtpratIyamAnaH shanaishchara ekaikasminrAshau
triMshanmAsAnvilambamAnaH sarvAnevAnuparyeti tAvadbhiranuvatsaraiH prAyeNa hi sarveShAmashAntikaraH
05220171 tata uttarasmAdR^iShaya ekAdashalakShayojanAntara upalabhyante ya eva lokAnAM shamanubhAvayanto
bhagavato viShNoryatparamaM padaM pradakShiNaM prakramanti
05230010 shrIshuka uvAcha
05230011 atha tasmAtparatastrayodashalakShayojanAntarato yattadviShNoH paramaM padamabhivadanti yatra
ha mahAbhAgavato dhruva auttAnapAdiragninendreNa prajApatinA kashyapena dharmeNa cha samakAlayugbhiH
sabahumAnaM dakShiNataH kriyamANa idAnImapi kalpajIvinAmAjIvya upAste tasyehAnubhAva upavarNitaH
05230021 sa hi sarveShAM jyotirgaNAnAM grahanakShatrAdInAmanimiSheNAvyaktaraMhasA bhagavatA kAlena
bhrAmyamANAnAM sthANurivAvaShTambha IshvareNa vihitaH shashvadavabhAsate
05230031 yathA meDhIstambha AkramaNapashavaH saMyojitAstribhistribhiH savanairyathAsthAnaM maNDalAni
charantyevaM bhagaNA grahAdaya etasminnantarbahiryogena kAlachakra AyojitA dhruvamevAvalambya
vAyunodIryamANA AkalpAntaM paricha~Nkramanti nabhasi yathA meghAH shyenAdayo vAyuvashAH karmasArathayaH
parivartante evaM jyotirgaNAH prakR^itipuruShasaMyogAnugR^ihItAH karmanirmitagatayo bhuvi na patanti
05230041 kechanaitajjyotiranIkaM shishumArasaMsthAnena bhagavato vAsudevasya yoga
dhAraNAyAmanuvarNayanti
05230051 yasya puchChAgre.avAkShirasaH kuNDalIbhUtadehasya dhruva upakalpitastasya lA~NgUle
prajApatiragnirindro dharma iti puchChamUle dhAtA vidhAtA cha kaTyAM saptarShayaH tasya dakShiNAvartakuNDalI
bhUtasharIrasya yAnyudagayanAni dakShiNapArshve tu nakShatrANyupakalpayanti dakShiNAyanAni tu savye yathA
shishumArasya kuNDalAbhogasanniveshasya pArshvayorubhayorapyavayavAH samasa~NkhyA bhavanti pR^iShThe
tvajavIthI AkAshaga~NgA chodarataH
05230061 punarvasupuShyau dakShiNavAmayoH shroNyorArdrAshleShe cha dakShiNavAmayoH pashchimayoH
pAdayorabhijiduttarAShADhe dakShiNavAmayornAsikayoryathAsa~NkhyaM shravaNapUrvAShADhe dakShiNa
vAmayorlochanayordhaniShThA mUlaM cha dakShiNavAmayoH karNayormaghAdInyaShTa nakShatrANi dakShiNAyanAni
vAmapArshvava~NkriShu yu~njIta tathaiva mR^igashIrShAdInyudagayanAni dakShiNapArshvava~NkriShu prAtilomyena
prayu~njIta shatabhiShAjyeShThe skandhayordakShiNavAmayornyaset
05230071 uttarAhanAvagastiradharAhanau yamo mukheShu chA~NgArakaH shanaishchara upasthe bR^ihaspatiH kakudi
vakShasyAdityo hR^idaye nArAyaNo manasi chandro nAbhyAmushanA stanayorashvinau budhaH prANApAnayo
rAhurgale ketavaH sarvA~NgeShu romasu sarve tArAgaNAH
05230081 etadu haiva bhagavato viShNoH sarvadevatAmayaM rUpamaharahaH sandhyAyAM prayato vAgyato
nirIkShamANa upatiShTheta namo jyotirlokAya kAlAyanAyAnimiShAM pataye mahApuruShAyAbhidhImahIti
05230091 graharkShatArAmayamAdhidaivikaM pApApahaM mantrakR^itAM trikAlam
05230092 namasyataH smarato vA trikAlaM nashyeta tatkAlajamAshu pApam
05240010 shrIshuka uvAcha
05240011 adhastAtsavituryojanAyute svarbhAnurnakShatravachcharatItyeke yo.asAvamaratvaM grahatvaM
chAlabhata bhagavadanukampayA svayamasurApasadaH saiMhikeyo hyatadarhastasya tAta janma karmANi
chopariShTAdvakShyAmaH
05240021 yadadastaraNermaNDalaM pratapatastadvistarato yojanAyutamAchakShate dvAdashasahasraM
somasya trayodashasahasraM rAhoryaH parvaNi tadvyavadhAnakR^idvairAnubandhaH sUryA
chandramasAvabhidhAvati
05240031 tannishamyobhayatrApi bhagavatA rakShaNAya prayuktaM sudarshanaM nAma bhAgavataM
dayitamastraM tattejasA durviShahaM muhuH parivartamAnamabhyavasthito muhUrtamudvijamAnashchakita
hR^idaya ArAdeva nivartate taduparAgamiti vadanti lokAH
05240041 tato.adhastAtsiddhachAraNavidyAdharANAM sadanAni tAvanmAtra eva
05240051 tato.adhastAdyakSharakShaHpishAchapretabhUtagaNAnAM vihArAjiramantarikShaM yAvadvAyuH pravAti
yAvanmeghA upalabhyante
05240061 tato.adhastAchChatayojanAntara iyaM pR^ithivI yAvaddhaMsabhAsashyenasuparNAdayaH patattri
pravarA utpatantIti
05240071 upavarNitaM bhUmeryathAsanniveshAvasthAnamavanerapyadhastAtsapta bhUvivarA ekaikasho
yojanAyutAntareNAyAmavistAreNopakL^iptA atalaM vitalaM sutalaM talAtalaM mahAtalaM rasAtalaM pAtAlamiti
05240081 eteShu hi bilasvargeShu svargAdapyadhikakAmabhogaishvaryAnandabhUtivibhUtibhiH susamR^iddha
bhavanodyAnAkrIDavihAreShu daityadAnavakAdraveyA nityapramuditAnuraktakalatrApatyabandhusuhR^id
anucharA gR^ihapataya IshvarAdapyapratihatakAmA mAyAvinodA nivasanti
05240091 yeShu mahArAja mayena mAyAvinA vinirmitAH puro nAnAmaNipravarapravekavirachitavichitrabhavana
prAkAragopurasabhAchaityachatvarAyatanAdibhirnAgAsuramithunapArAvatashukasArikAkIrNakR^itrima
bhUmibhirvivareshvaragR^ihottamaiH samala~NkR^itAshchakAsati
05240101 udyAnAni chAtitarAM manaindriyAnandibhiH kusumaphalastabakasubhagakisalayAvanataruchira
viTapaviTapinAM latA~NgAli~NgitAnAM shrIbhiH samithunavividhaviha~NgamajalAshayAnAmamalajalapUrNAnAM
jhaShakulolla~NghanakShubhitanIranIrajakumudakuvalayakahlAranIlotpalalohitashatapatrAdivaneShu kR^ita
niketanAnAmekavihArAkulamadhuravividhasvanAdibhirindriyotsavairamaralokashriyamatishayitAni
05240111 yatra ha vAva na bhayamahorAtrAdibhiH kAlavibhAgairupalakShyate
05240121 yatra hi mahAhipravarashiromaNayaH sarvaM tamaH prabAdhante
05240131 na vA eteShu vasatAM divyauShadhirasarasAyanAnnapAnasnAnAdibhirAdhayo vyAdhayo valIpalita
jarAdayashcha dehavaivarNyadaurgandhyasvedaklamaglAniriti vayo.avasthAshcha bhavanti
05240141 na hi teShAM kalyANAnAM prabhavati kutashchana mR^ityurvinA bhagavattejasashchakrApadeshAt
05240151 yasminpraviShTe.asuravadhUnAM prAyaH puMsavanAni bhayAdeva sravanti patanti cha
05240161 athAtale mayaputro.asuro balo nivasati yena ha vA iha sR^iShTAH ShaNNavatirmAyAH kAshchanAdyApi
mAyAvino dhArayanti yasya cha jR^imbhamANasya mukhatastrayaH strIgaNA udapadyanta svairiNyaH kAminyaH
puMshchalya iti yA vai bilAyanaM praviShTaM puruShaM rasena hATakAkhyena sAdhayitvA svavilAsAvalokanAnurAga
smitasaMlApopagUhanAdibhiH svairaM kila ramayanti yasminnupayukte puruSha Ishvaro.ahaM siddho
.ahamityayutamahAgajabalamAtmAnamabhimanyamAnaH katthate madAndha iva
05240171 tato.adhastAdvitale haro bhagavAnhATakeshvaraH svapArShadabhUtagaNAvR^itaH prajApati
sargopabR^iMhaNAya bhavo bhavAnyA saha mithunIbhUta Aste yataH pravR^ittA saritpravarA hATakI nAma
bhavayorvIryeNa yatra chitrabhAnurmAtarishvanA samidhyamAna ojasA pibati tanniShThyUtaM hATakAkhyaM
suvarNaM bhUShaNenAsurendrAvarodheShu puruShAH saha puruShIbhirdhArayanti
05240181 tato.adhastAtsutale udArashravAH puNyashloko virochanAtmajo balirbhagavatA mahendrasya priyaM
chikIrShamANenAditerlabdhakAyo bhUtvA vaTuvAmanarUpeNa parAkShiptalokatrayo bhagavadanukampayaiva
punaH praveshita indrAdiShvavidyamAnayA susamR^iddhayA shriyAbhijuShTaH svadharmeNArAdhayaMstameva
bhagavantamArAdhanIyamapagatasAdhvasa Aste.adhunApi
05240191 no evaitatsAkShAtkAro bhUmidAnasya yattadbhagavatyasheShajIvanikAyAnAM jIvabhUtAtmabhUte
paramAtmani vAsudeve tIrthatame pAtra upapanne parayA shraddhayA paramAdarasamAhitamanasA
sampratipAditasya sAkShAdapavargadvArasya yadbilanilayaishvaryam
05240201 yasya ha vAva kShutapatanapraskhalanAdiShu vivashaH sakR^innAmAbhigR^iNanpuruShaH karma
bandhanama~njasA vidhunoti yasya haiva pratibAdhanaM mumukShavo.anyathaivopalabhante
05240211 tadbhaktAnAmAtmavatAM sarveShAmAtmanyAtmada Atmatayaiva
05240221 na vai bhagavAnnUnamamuShyAnujagrAha yaduta punarAtmAnusmR^itimoShaNaM mAyAmaya
bhogaishvaryamevAtanuteti
05240231 yattadbhagavatAnadhigatAnyopAyena yAch~nAchChalenApahR^itasvasharIrAvasheShitalokatrayo varuNa
pAshaishcha sampratimukto giridaryAM chApaviddha iti hovAcha
05240241 nUnaM batAyaM bhagavAnartheShu na niShNAto yo.asAvindro yasya sachivo mantrAya vR^ita ekAntato
bR^ihaspatistamatihAya svayamupendreNAtmAnamayAchatAtmanashchAshiSho no eva taddAsyamatigambhIra
vayasaH kAlasya manvantaraparivR^ittaM kiyallokatrayamidam
05240251 yasyAnudAsyamevAsmatpitAmahaH kila vavre na tu svapitryaM yadutAkutobhayaM padaM
dIyamAnaM bhagavataH paramiti bhagavatoparate khalu svapitari
05240261 tasya mahAnubhAvasyAnupathamamR^ijitakaShAyaH ko vAsmadvidhaH parihINabhagavadanugraha
upajigamiShatIti
05240271 tasyAnucharitamupariShTAdvistariShyate yasya bhagavAnsvayamakhilajagadgururnArAyaNo dvAri
gadApANiravatiShThate nijajanAnukampitahR^idayo yenA~NguShThena padA dashakandharo yojanAyutAyutaM dig
vijaya uchchATitaH
05240281 tato.adhastAttalAtale mayo nAma dAnavendrastripurAdhipatirbhagavatA purAriNA trilokIshaM
chikIrShuNA nirdagdhasvapuratrayastatprasAdAllabdhapado mAyAvinAmAchAryo mahAdevena parirakShito
vigatasudarshanabhayo mahIyate
05240291 tato.adhastAnmahAtale kAdraveyANAM sarpANAM naikashirasAM krodhavasho nAma gaNaH kuhaka
takShakakAliyasuSheNAdipradhAnA mahAbhogavantaH patattrirAjAdhipateH puruSha
vAhAdanavaratamudvijamAnAH svakalatrApatyasuhR^itkuTumbasa~Ngena kvachitpramattA viharanti
05240301 tato.adhastAdrasAtale daiteyA dAnavAH paNayo nAma nivAtakavachAH kAleyA hiraNyapuravAsina iti
vibudhapratyanIkA utpattyA mahaujaso mahAsAhasino bhagavataH sakalalokAnubhAvasya harereva tejasA
pratihatabalAvalepA bileshayA iva vasanti ye vai saramayendradUtyA vAgbhirmantravarNAbhirindrAdbibhyati
05240311 tato.adhastAtpAtAle nAgalokapatayo vAsukipramukhAH sha~NkhakulikamahAsha~Nkhashveta
dhana~njayadhR^itarAShTrasha~NkhachUDakambalAshvataradevadattAdayo mahAbhogino mahAmarShA nivasanti
yeShAmu ha vai pa~nchasaptadashashatasahasrashIrShANAM phaNAsu virachitA mahAmaNayo rochiShNavaH pAtAla
vivaratimiranikaraM svarochiShA vidhamanti
05250010 shrIshuka uvAcha
05250011 tasya mUladeshe triMshadyojanasahasrAntara Aste yA vai kalA bhagavatastAmasI samAkhyAtAnanta iti
sAtvatIyA draShTR^idR^ishyayoH sa~NkarShaNamahamityabhimAnalakShaNaM yaM sa~NkarShaNamityAchakShate
05250021 yasyedaM kShitimaNDalaM bhagavato.anantamUrteH sahasrashirasa ekasminneva shIrShaNi dhriyamANaM
siddhArtha iva lakShyate
05250031 yasya ha vA idaM kAlenopasa~njihIrShato.amarShavirachitaruchirabhramadbhruvorantareNa sA~NkarShaNo
nAma rudra ekAdashavyUhastryakShastrishikhaM shUlamuttambhayannudatiShThat
05250041 yasyA~NghrikamalayugalAruNavishadanakhamaNiShaNDamaNDaleShvahipatayaH saha
sAtvatarShabhairekAntabhaktiyogenAvanamantaH svavadanAni parisphuratkuNDalaprabhAmaNDitagaNDa
sthalAnyatimanoharANi pramuditamanasaH khalu vilokayanti
05250051 yasyaiva hi nAgarAjakumArya AshiSha AshAsAnAshchArva~Ngavalayavilasitavishadavipuladhavala
subhagaruchirabhujarajatastambheShvaguruchandanaku~Nkumapa~NkAnulepenAvalimpamAnAstad
abhimarshanonmathitahR^idayamakaradhvajAvesharuchiralalitasmitAstadanurAgamadamuditamada
vighUrNitAruNakaruNAvalokanayanavadanAravindaM savrIDaM kila vilokayanti
05250061 sa eva bhagavAnananto.anantaguNArNava Adideva upasaMhR^itAmarSharoShavego lokAnAM svastaya
Aste
05250071 dhyAyamAnaH surAsuroragasiddhagandharvavidyAdharamunigaNairanavaratamadamuditavikR^ita
vihvalalochanaH sulalitamukharikAmR^itenApyAyamAnaH svapArShadavibudhayUthapatInaparimlAnarAganava
tulasikAmodamadhvAsavena mAdyanmadhukaravrAtamadhuragItashriyaM vaijayantIM svAM vanamAlAM nIla
vAsA ekakuNDalo halakakudi kR^itasubhagasundarabhujo bhagavAnmahendro vAraNendra iva kA~nchanIM
kakShAmudAralIlo bibharti
05250081 ya eSha evamanushruto dhyAyamAno mumukShUNAmanAdikAlakarmavAsanAgrathitamavidyAmayaM
hR^idayagranthiM sattvarajastamomayamantarhR^idayaM gata Ashu nirbhinatti
tasyAnubhAvAnbhagavAnsvAyambhuvo nAradaH saha tumburuNA sabhAyAM brahmaNaH saMshlokayAmAsa
05250091 utpattisthitilayahetavo.asya kalpAH
05250092 sattvAdyAH prakR^itiguNA yadIkShayAsan
05250093 yadrUpaM dhruvamakR^itaM yadekamAtman
05250094 nAnAdhAtkathamu ha veda tasya vartma
05250101 mUrtiM naH purukR^ipayA babhAra sattvaM
05250102 saMshuddhaM sadasadidaM vibhAti tatra
05250103 yallIlAM mR^igapatirAdade.anavadyAm
05250104 AdAtuM svajanamanAMsyudAravIryaH
05250111 yannAma shrutamanukIrtayedakasmAd
05250112 Arto vA yadi patitaH pralambhanAdvA
05250113 hantyaMhaH sapadi nR^iNAmasheShamanyaM
05250114 kaM sheShAdbhagavata AshrayenmumukShuH
05250121 mUrdhanyarpitamaNuvatsahasramUrdhno
05250122 bhUgolaM sagirisaritsamudrasattvam
05250123 AnantyAdanimitavikramasya bhUmnaH
05250124 ko vIryANyadhi gaNayetsahasrajihvaH
05250131 evamprabhAvo bhagavAnananto
05250132 durantavIryoruguNAnubhAvaH
05250133 mUle rasAyAH sthita Atmatantro
05250134 yo lIlayA kShmAM sthitaye bibharti
05250141 etA hyeveha nR^ibhirupagantavyA gatayo yathAkarmavinirmitA yathopadeshamanuvarNitAH
kAmAnkAmayamAnaiH
05250151 etAvatIrhi rAjanpuMsaH pravR^ittilakShaNasya dharmasya vipAkagataya uchchAvachA visadR^ishA yathA
prashnaM vyAchakhye kimanyatkathayAma iti
05260010 rAjovAcha
05260011 maharSha etadvaichitryaM lokasya kathamiti
05260020 R^iShiruvAcha
05260021 triguNatvAtkartuH shraddhayA karmagatayaH pR^ithagvidhAH sarvA eva sarvasya tAratamyena bhavanti
05260021 athedAnIM pratiShiddhalakShaNasyAdharmasya tathaiva kartuH shraddhAyA vaisAdR^ishyAtkarmaphalaM
visadR^ishaM bhavati yA hyanAdyavidyayA kR^itakAmAnAM tatpariNAmalakShaNAH sR^itayaH sahasrashaH
pravR^ittAstAsAM prAchuryeNAnuvarNayiShyAmaH
05260030 rAjovAcha
05260031 narakA nAma bhagavankiM deshavisheShA athavA bahistrilokyA AhosvidantarAla iti
05260040 R^iShiruvAcha
05260041 antarAla eva trijagatyAstu dishi dakShiNasyAmadhastAdbhUmerupariShTAchcha
jalAdyasyAmagniShvAttAdayaH pitR^igaNA dishi svAnAM gotrANAM parameNa samAdhinA satyA evAshiSha AshAsAnA
nivasanti
05260051 yatra ha vAva bhagavAnpitR^irAjo vaivasvataH svaviShayaM prApiteShu svapuruShairjantuShu sampareteShu
yathAkarmAvadyaM doShamevAnulla~NghitabhagavachChAsanaH sagaNo damaM dhArayati
05260061 tatra haike narakAnekaviMshatiM gaNayanti atha tAMste rAjannAmarUpalakShaNato
.anukramiShyAmastAmisro.andhatAmisro rauravo mahArauravaH kumbhIpAkaH kAlasUtramasipatravanaM
sUkaramukhamandhakUpaH kR^imibhojanaH sandaMshastaptasUrmirvajrakaNTakashAlmalI vaitaraNI pUyodaH
prANarodho vishasanaM lAlAbhakShaH sArameyAdanamavIchirayaHpAnamiti ki~ncha kShArakardamo rakShogaNa
bhojanaH shUlaproto dandashUko.avaTanirodhanaH paryAvartanaH sUchImukhamityaShTAviMshatirnarakA vividha
yAtanAbhUmayaH
05260071 tatra yastu paravittApatyakalatrANyapaharati sa hi kAlapAshabaddho yamapuruShairati
bhayAnakaistAmisre narake balAnnipAtyate anashanAnudapAnadaNDatADana
santarjanAdibhiryAtanAbhiryAtyamAno janturyatra kashmalamAsAdita ekadaiva mUrchChAmupayAti tAmisra
prAye
05260081 evamevAndhatAmisre yastu va~nchayitvA puruShaM dArAdInupayu~Nkte yatra sharIrI nipAtyamAno yAtanA
stho vedanayA naShTamatirnaShTadR^iShTishcha bhavati yathA vanaspatirvR^ishchyamAnamUlastasmAdandhatAmisraM
tamupadishanti
05260091 yastviha vA etadahamiti mamedamiti bhUtadroheNa kevalaM svakuTumbamevAnudinaM
prapuShNAti sa tadiha vihAya svayameva tadashubhena raurave nipatati
05260101 ye tviha yathaivAmunA vihiMsitA jantavaH paratra yamayAtanAmupagataM ta eva ruravo bhUtvA
tathA tameva vihiMsanti tasmAdrauravamityAhU rururiti sarpAdatikrUrasattvasyApadeshaH
05260111 evameva mahArauravo yatra nipatitaM puruShaM kravyAdA nAma ruravastaM kravyeNa ghAtayanti yaH
kevalaM dehambharaH
05260121 yastviha vA ugraH pashUnpakShiNo vA prANata uparandhayati tamapakaruNaM puruShAdairapi
vigarhitamamutra yamAnucharAH kumbhIpAke taptataile uparandhayanti
05260131 yastviha brahmadhruksa kAlasUtrasaMj~nake narake ayutayojanaparimaNDale tAmramaye tapta
khale uparyadhastAdagnyarkAbhyAmatitapyamAne.abhiniveshitaH kShutpipAsAbhyAM cha dahyamAnAntarbahiH
sharIra Aste shete cheShTate.avatiShThati paridhAvati cha yAvanti pashuromANi tAvadvarShasahasrANi
05260141 yastviha vai nijavedapathAdanApadyapagataH pAkhaNDaM chopagatastamasipatravanaM
praveshya kashayA praharanti tatra hAsAvitastato dhAvamAna ubhayato dhAraistAlavanAsipatraishChidyamAna
sarvA~Ngo hA hato.asmIti paramayA vedanayA mUrchChitaH pade pade nipatati svadharmahA pAkhaNDAnugataM
phalaM bhu~Nkte
05260151 yastviha vai rAjA rAjapuruSho vA adaNDye daNDaM praNayati brAhmaNe vA sharIradaNDaM sa
pApIyAnnarake.amutra sUkaramukhe nipatati tatrAtibalairviniShpiShyamANAvayavo yathaivehekShukhaNDa Arta
svareNa svanayankvachinmUrchChitaH kashmalamupagato yathaivehAdR^iShTadoShA uparuddhAH
05260161 yastviha vai bhUtAnAmIshvaropakalpitavR^ittInAmaviviktaparavyathAnAM svayaM puruShopakalpita
vR^ittirviviktaparavyatho vyathAmAcharati sa paratrAndhakUpe tadabhidroheNa nipatati tatra hAsau
tairjantubhiH pashumR^igapakShisarIsR^ipairmashakayUkAmatkuNamakShikAdibhirye ke chAbhidrugdhAstaiH
sarvato.abhidruhyamANastamasi vihatanidrAnirvR^itiralabdhAvasthAnaH parikrAmati yathA kusharIre jIvaH
05260171 yastviha vA asaMvibhajyAshnAti yatki~nchanopanatamanirmitapa~nchayaj~no vAyasasaMstutaH sa
paratra kR^imibhojane narakAdhame nipatati tatra shatasahasrayojane kR^imikuNDe kR^imibhUtaH svayaM
kR^imibhireva bhakShyamANaH kR^imibhojano yAvattadaprattAprahUtAdo.anirveshamAtmAnaM yAtayate
05260181 yastviha vai steyena balAdvA hiraNyaratnAdIni brAhmaNasya vApaharatyanyasya vAnApadi
puruShastamamutra rAjanyamapuruShA ayasmayairagnipiNDaiH sandaMshaistvachi niShkuShanti
05260191 yastviha vA agamyAM striyamagamyaM vA puruShaM yoShidabhigachChati tAvamutra kashayA
tADayantastigmayA sUrmyA lohamayyA puruShamAli~Ngayanti striyaM cha puruSharUpayA sUrmyA
05260201 yastviha vai sarvAbhigamastamamutra niraye vartamAnaM vajrakaNTakashAlmalImAropya
niShkarShanti
05260211 ye tviha vai rAjanyA rAjapuruShA vA apAkhaNDA dharmasetUnbhindanti te samparetya vaitaraNyAM
nipatanti bhinnamaryAdAstasyAM nirayaparikhAbhUtAyAM nadyAM yAdogaNairitastato bhakShyamANA
AtmanA na viyujyamAnAshchAsubhiruhyamAnAH svAghena karmapAkamanusmaranto viNmUtrapUyashoNita
keshanakhAsthimedomAMsavasAvAhinyAmupatapyante
05260221 ye tviha vai vR^iShalIpatayo naShTashauchAchAraniyamAstyaktalajjAH pashucharyAM charanti te chApi pretya
pUyaviNmUtrashleShmamalApUrNArNave nipatanti tadevAtibIbhatsitamashnanti
05260231 ye tviha vai shvagardabhapatayo brAhmaNAdayo mR^igayA vihArA atIrthe cha mR^igAnnighnanti tAnapi
samparetAnlakShyabhUtAnyamapuruShA iShubhirvidhyanti
05260241 ye tviha vai dAmbhikA dambhayaj~neShu pashUnvishasanti tAnamuShminloke vaishase narake
patitAnnirayapatayo yAtayitvA vishasanti
05260251 yastviha vai savarNAM bhAryAM dvijo retaH pAyayati kAmamohitastaM pApakR^itamamutra retaH
kulyAyAM pAtayitvA retaH sampAyayanti
05260261 ye tviha vai dasyavo.agnidA garadA grAmAnsArthAnvA vilumpanti rAjAno rAjabhaTA vA tAMshchApi hi
paretya yamadUtA vajradaMShTrAH shvAnaH saptashatAni viMshatishcha sarabhasaM khAdanti
05260271 yastviha vA anR^itaM vadati sAkShye dravyavinimaye dAne vA katha~nchitsa vai pretya narake
.avIchimatyadhaHshirA niravakAshe yojanashatochChrAyAdgirimUrdhnaH sampAtyate yatra jalamiva sthalamashma
pR^iShThamavabhAsate tadavIchimattilasho vishIryamANasharIro na mriyamANaH punarAropito nipatati
05260281 yastviha vai vipro rAjanyo vaishyo vA somapIthastatkalatraM vA surAM vratastho.api vA pibati
pramAdatasteShAM nirayaM nItAnAmurasi padAkramyAsye vahninA dravamANaM kArShNAyasaM niShi~nchanti
05260291 atha cha yastviha vA AtmasambhAvanena svayamadhamo janmatapovidyAchAravarNAshramavato
varIyaso na bahu manyeta sa mR^itaka eva mR^itvA kShArakardame niraye.avAkShirA nipAtito durantA yAtanA hyashnute
05260301 ye tviha vai puruShAH puruShamedhena yajante yAshcha striyo nR^ipashUnkhAdanti tAMshcha te pashava iva
nihatA yamasadane yAtayanto rakShogaNAH saunikA iva svadhitinAvadAyAsR^ikpibanti nR^ityanti cha gAyanti cha
hR^iShyamANA yatheha puruShAdAH
05260311 ye tviha vA anAgaso.araNye grAme vA vaishrambhakairupasR^itAnupavishrambhayya jijIviShUnshUla
sUtrAdiShUpaprotAnkrIDanakatayA yAtayanti te.api cha pretya yamayAtanAsu shUlAdiShu protAtmAnaH kShuttR^iDbhyAM
chAbhihatAH ka~NkavaTAdibhishchetastatastigmatuNDairAhanyamAnA AtmashamalaM smaranti
05260321 ye tviha vai bhUtAnyudvejayanti narA ulbaNasvabhAvA yathA dandashUkAste.api pretya narake
dandashUkAkhye nipatanti yatra nR^ipa dandashUkAH pa~nchamukhAH saptamukhA upasR^itya grasanti yathA bileshayAn
05260331 ye tviha vA andhAvaTakusUlaguhAdiShu bhUtAni nirundhanti tathAmutra teShvevopaveshya sagareNa
vahninA dhUmena nirundhanti
05260341 yastviha vA atithInabhyAgatAnvA gR^ihapatirasakR^idupagatamanyurdidhakShuriva pApena
chakShuShA nirIkShate tasya chApi niraye pApadR^iShTerakShiNI vajratuNDA gR^idhrAH ka~NkakAkavaTAdayaH prasahyoru
balAdutpATayanti
05260351 yastviha vA ADhyAbhimatiraha~NkR^itistiryakprekShaNaH sarvato.abhivisha~NkI arthavyayanAshachintayA
parishuShyamANahR^idayavadano nirvR^itimanavagato graha ivArthamabhirakShati sa chApi pretya tad
utpAdanotkarShaNasaMrakShaNashamalagrahaH sUchImukhe narake nipatati yatra ha vittagrahaM pApapuruShaM
dharmarAjapuruShA vAyakA iva sarvato.a~NgeShu sUtraiH parivayanti
05260361 evaMvidhA narakA yamAlaye santi shatashaH sahasrashasteShu sarveShu cha sarva evAdharmavartino ye
kechidihoditA anuditAshchAvanipate paryAyeNa vishanti tathaiva dharmAnuvartina itaratra iha tu punarbhave ta
ubhayasheShAbhyAM nivishanti
05260371 nivR^ittilakShaNamArga AdAveva vyAkhyAtaH etAvAnevANDakosho yashchaturdashadhA purANeShu vikalpita
upagIyate yattadbhagavato nArAyaNasya sAkShAnmahApuruShasya sthaviShThaM rUpamAtmamAyA
guNamayamanuvarNitamAdR^itaH paThati shR^iNoti shrAvayati sa upageyaM bhagavataH paramAtmano.agrAhyamapi
shraddhAbhaktivishuddhabuddhirveda
05260381 shrutvA sthUlaM tathA sUkShmaM rUpaM bhagavato yatiH
05260382 sthUle nirjitamAtmAnaM shanaiH sUkShmaM dhiyA nayediti
05260391 bhUdvIpavarShasaridadrinabhaHsamudra
05260392 pAtAladi~NnarakabhAgaNalokasaMsthA
05260393 gItA mayA tava nR^ipAdbhutamIshvarasya
05260394 sthUlaM vapuH sakalajIvanikAyadhAma
06010010 shrIparIkShiduvAcha
06010011 nivR^ittimArgaH kathita Adau bhagavatA yathA
06010012 kramayogopalabdhena brahmaNA yadasaMsR^itiH
06010021 pravR^ittilakShaNashchaiva traiguNyaviShayo mune
06010022 yo.asAvalInaprakR^iterguNasargaH punaH punaH
06010031 adharmalakShaNA nAnA narakAshchAnuvarNitAH
06010032 manvantarashcha vyAkhyAta AdyaH svAyambhuvo yataH
06010041 priyavratottAnapadorvaMshastachcharitAni cha
06010042 dvIpavarShasamudrAdri nadyudyAnavanaspatIn
06010051 dharAmaNDalasaMsthAnaM bhAgalakShaNamAnataH
06010052 jyotiShAM vivarANAM cha yathedamasR^ijadvibhuH
06010061 adhuneha mahAbhAga yathaiva narakAnnaraH
06010062 nAnograyAtanAnneyAttanme vyAkhyAtumarhasi
06010070 shrIshuka uvAcha
06010071 na chedihaivApachitiM yathAMhasaH kR^itasya kuryAnmanauktapANibhiH
06010072 dhruvaM sa vai pretya narakAnupaiti ye kIrtitA me bhavatastigmayAtanAH
06010081 tasmAtpuraivAshviha pApaniShkR^itau yateta mR^ityoravipadyatAtmanA
06010082 doShasya dR^iShTvA gurulAghavaM yathA bhiShakchikitseta rujAM nidAnavit
06010090 shrIrAjovAcha
06010091 dR^iShTashrutAbhyAM yatpApaM jAnannapyAtmano.ahitam
06010092 karoti bhUyo vivashaH prAyashchittamatho katham
06010101 kvachinnivartate.abhadrAtkvachichcharati tatpunaH
06010102 prAyashchittamatho.apArthaM manye ku~njarashauchavat
06010110 shrIbAdarAyaNiruvAcha
06010111 karmaNA karmanirhAro na hyAtyantika iShyate
06010112 avidvadadhikAritvAtprAyashchittaM vimarshanam
06010121 nAshnataH pathyamevAnnaM vyAdhayo.abhibhavanti hi
06010122 evaM niyamakR^idrAjanshanaiH kShemAya kalpate
06010131 tapasA brahmacharyeNa shamena cha damena cha
06010132 tyAgena satyashauchAbhyAM yamena niyamena vA
06010141 dehavAgbuddhijaM dhIrA dharmaj~nAH shraddhayAnvitAH
06010142 kShipantyaghaM mahadapi veNugulmamivAnalaH
06010151 kechitkevalayA bhaktyA vAsudevaparAyaNAH
06010152 aghaM dhunvanti kArtsnyena nIhAramiva bhAskaraH
06010161 na tathA hyaghavAnrAjanpUyeta tapAdibhiH
06010162 yathA kR^iShNArpitaprANastatpuruShaniShevayA
06010171 sadhrIchIno hyayaM loke panthAH kShemo.akutobhayaH
06010172 sushIlAH sAdhavo yatra nArAyaNaparAyaNAH
06010181 prAyashchittAni chIrNAni nArAyaNaparA~Nmukham
06010182 na niShpunanti rAjendra surAkumbhamivApagAH
06010191 sakR^inmanaH kR^iShNapadAravindayorniveshitaM tadguNarAgi yairiha
06010192 na te yamaM pAshabhR^itashcha tadbhaTAnsvapne.api pashyanti hi chIrNaniShkR^itAH
06010201 atra chodAharantImamitihAsaM purAtanam
06010202 dUtAnAM viShNuyamayoH saMvAdastaM nibodha me
06010211 kAnyakubje dvijaH kashchiddAsIpatirajAmilaH
06010212 nAmnA naShTasadAchAro dAsyAH saMsargadUShitaH
06010221 bandyakShaiH kaitavaishchauryairgarhitAM vR^ittimAsthitaH
06010222 bibhratkuTumbamashuchiryAtayAmAsa dehinaH
06010231 evaM nivasatastasya lAlayAnasya tatsutAn
06010232 kAlo.atyagAnmahAnrAjannaShTAshItyAyuShaH samAH
06010241 tasya pravayasaH putrA dasha teShAM tu yo.avamaH
06010242 bAlo nArAyaNo nAmnA pitroshcha dayito bhR^isham
06010251 sa baddhahR^idayastasminnarbhake kalabhAShiNi
06010252 nirIkShamANastallIlAM mumude jaraTho bhR^isham
06010261 bhu~njAnaH prapibankhAdanbAlakaM snehayantritaH
06010262 bhojayanpAyayanmUDho na vedAgatamantakam
06010271 sa evaM vartamAno.aj~no mR^ityukAla upasthite
06010272 matiM chakAra tanaye bAle nArAyaNAhvaye
06010281 sa pAshahastAMstrIndR^iShTvA puruShAnatidAruNAn
06010282 vakratuNDAnUrdhvaromNa AtmAnaM netumAgatAn
06010291 dUre krIDanakAsaktaM putraM nArAyaNAhvayam
06010292 plAvitena svareNochchairAjuhAvAkulendriyaH
06010301 nishamya mriyamANasya mukhato harikIrtanam
06010302 bharturnAma mahArAja pArShadAH sahasApatan
06010311 vikarShato.antarhR^idayAddAsIpatimajAmilam
06010312 yamapreShyAnviShNudUtA vArayAmAsurojasA
06010321 UchurniShedhitAstAMste vaivasvatapuraHsarAH
06010322 ke yUyaM pratiSheddhAro dharmarAjasya shAsanam
06010331 kasya vA kuta AyAtAH kasmAdasya niShedhatha
06010332 kiM devA upadevA yA yUyaM kiM siddhasattamAH
06010341 sarve padmapalAshAkShAH pItakausheyavAsasaH
06010342 kirITinaH kuNDalino lasatpuShkaramAlinaH
06010351 sarve cha nUtnavayasaH sarve chAruchaturbhujAH
06010352 dhanurniSha~NgAsigadA sha~NkhachakrAmbujashriyaH
06010361 disho vitimirAlokAH kurvantaH svena tejasA
06010362 kimarthaM dharmapAlasya ki~NkarAnno niShedhatha
06010370 shrIshuka uvAcha
06010371 ityukte yamadUtaiste vAsudevoktakAriNaH
06010372 tAnpratyUchuH prahasyedaM meghanirhrAdayA girA
06010380 shrIviShNudUtA UchuH
06010381 yUyaM vai dharmarAjasya yadi nirdeshakAriNaH
06010382 brUta dharmasya nastattvaM yachchAdharmasya lakShaNam
06010391 kathaM sviddhriyate daNDaH kiM vAsya sthAnamIpsitam
06010392 daNDyAH kiM kAriNaH sarve Aho svitkatichinnR^iNAm
06010400 yamadUtA UchuH
06010401 vedapraNihito dharmo hyadharmastadviparyayaH
06010402 vedo nArAyaNaH sAkShAtsvayambhUriti shushruma
06010411 yena svadhAmnyamI bhAvA rajaHsattvatamomayAH
06010412 guNanAmakriyArUpairvibhAvyante yathAtatham
06010421 sUryo.agniH khaM maruddevaH somaH sandhyAhanI dishaH
06010422 kaM kuH svayaM dharma iti hyete daihyasya sAkShiNaH
06010431 etairadharmo vij~nAtaH sthAnaM daNDasya yujyate
06010432 sarve karmAnurodhena daNDamarhanti kAriNaH
06010441 sambhavanti hi bhadrANi viparItAni chAnaghAH
06010442 kAriNAM guNasa~Ngo.asti dehavAnna hyakarmakR^it
06010451 yena yAvAnyathAdharmo dharmo veha samIhitaH
06010452 sa eva tatphalaM bhu~Nkte tathA tAvadamutra vai
06010461 yatheha devapravarAstraividhyamupalabhyate
06010462 bhUteShu guNavaichitryAttathAnyatrAnumIyate
06010471 vartamAno.anyayoH kAlo guNAbhij~nApako yathA
06010472 evaM janmAnyayoretaddharmAdharmanidarshanam
06010481 manasaiva pure devaH pUrvarUpaM vipashyati
06010482 anumImAMsate.apUrvaM manasA bhagavAnajaH
06010491 yathAj~nastamasA yukta upAste vyaktameva hi
06010492 na veda pUrvamaparaM naShTajanmasmR^itistathA
06010501 pa~nchabhiH kurute svArthAnpa~ncha vedAtha pa~nchabhiH
06010502 ekastu ShoDashena trInsvayaM saptadasho.ashnute
06010511 tadetatShoDashakalaM li~NgaM shaktitrayaM mahat
06010512 dhatte.anusaMsR^itiM puMsi harShashokabhayArtidAm
06010521 dehyaj~no.ajitaShaDvargo nechChankarmANi kAryate
06010522 koshakAra ivAtmAnaM karmaNAchChAdya muhyati
06010531 na hi kashchitkShaNamapi jAtu tiShThatyakarmakR^it
06010532 kAryate hyavashaH karma guNaiH svAbhAvikairbalAt
06010541 labdhvA nimittamavyaktaM vyaktAvyaktaM bhavatyuta
06010542 yathAyoni yathAbIjaM svabhAvena balIyasA
06010551 eSha prakR^itisa~Ngena puruShasya viparyayaH
06010552 AsItsa eva na chirAdIshasa~NgAdvilIyate
06010561 ayaM hi shrutasampannaH shIlavR^ittaguNAlayaH
06010562 dhR^itavrato mR^idurdAntaH satyavA~NmantravichChuchiH
06010571 gurvagnyatithivR^iddhAnAM shushrUShuranaha~NkR^itaH
06010572 sarvabhUtasuhR^itsAdhurmitavAganasUyakaH
06010581 ekadAsau vanaM yAtaH pitR^isandeshakR^iddvijaH
06010582 AdAya tata AvR^ittaH phalapuShpasamitkushAn
06010591 dadarsha kAminaM ka~nchichChUdraM saha bhujiShyayA
06010592 pItvA cha madhu maireyaM madAghUrNitanetrayA
06010601 mattayA vishlathannIvyA vyapetaM nirapatrapam
06010602 krIDantamanugAyantaM hasantamanayAntike
06010611 dR^iShTvA tAM kAmaliptena bAhunA parirambhitAm
06010612 jagAma hR^ichChayavashaM sahasaiva vimohitaH
06010621 stambhayannAtmanAtmAnaM yAvatsattvaM yathAshrutam
06010622 na shashAka samAdhAtuM mano madanavepitam
06010631 tannimittasmaravyAja grahagrasto vichetanaH
06010632 tAmeva manasA dhyAyansvadharmAdvirarAma ha
06010641 tAmeva toShayAmAsa pitryeNArthena yAvatA
06010642 grAmyairmanoramaiH kAmaiH prasIdeta yathA tathA
06010651 viprAM svabhAryAmaprauDhAM kule mahati lambhitAm
06010652 visasarjAchirAtpApaH svairiNyApA~NgaviddhadhIH
06010661 yatastatashchopaninye nyAyato.anyAyato dhanam
06010662 babhArAsyAH kuTumbinyAH kuTumbaM mandadhIrayam
06010671 yadasau shAstramulla~Nghya svairachAryatigarhitaH
06010672 avartata chiraM kAlamaghAyurashuchirmalAt
06010681 tata enaM daNDapANeH sakAshaM kR^itakilbiSham
06010682 neShyAmo.akR^itanirveshaM yatra daNDena shuddhyati
06020010 shrIbAdarAyaNiruvAcha
06020011 evaM te bhagavaddUtA yamadUtAbhibhAShitam
06020012 upadhAryAtha tAnrAjanpratyAhurnayakovidAH
06020020 shrIviShNudUtA UchuH
06020021 aho kaShTaM dharmadR^ishAmadharmaH spR^ishate sabhAm
06020022 yatrAdaNDyeShvapApeShu daNDo yairdhriyate vR^ithA
06020031 prajAnAM pitaro ye cha shAstAraH sAdhavaH samAH
06020032 yadi syAtteShu vaiShamyaM kaM yAnti sharaNaM prajAH
06020041 yadyadAcharati shreyAnitarastattadIhate
06020042 sa yatpramANaM kurute lokastadanuvartate
06020051 yasyA~Nke shira AdhAya lokaH svapiti nirvR^itaH
06020052 svayaM dharmamadharmaM vA na hi veda yathA pashuH
06020061 sa kathaM nyarpitAtmAnaM kR^itamaitramachetanam
06020062 visrambhaNIyo bhUtAnAM saghR^iNo dogdhumarhati
06020071 ayaM hi kR^itanirvesho janmakoTyaMhasAmapi
06020072 yadvyAjahAra vivasho nAma svastyayanaM hareH
06020081 etenaiva hyaghono.asya kR^itaM syAdaghaniShkR^itam
06020082 yadA nArAyaNAyeti jagAda chaturakSharam
06020091 stenaH surApo mitradhrugbrahmahA gurutalpagaH
06020092 strIrAjapitR^igohantA ye cha pAtakino.apare
06020101 sarveShAmapyaghavatAmidameva suniShkR^itam
06020102 nAmavyAharaNaM viShNoryatastadviShayA matiH
06020111 na niShkR^itairuditairbrahmavAdibhistathA vishuddhyatyaghavAnvratAdibhiH
06020112 yathA harernAmapadairudAhR^itaistaduttamashlokaguNopalambhakam
06020121 naikAntikaM taddhi kR^ite.api niShkR^ite manaH punardhAvati chedasatpathe
06020122 tatkarmanirhAramabhIpsatAM harerguNAnuvAdaH khalu sattvabhAvanaH
06020131 athainaM mApanayata kR^itAsheShAghaniShkR^itam
06020132 yadasau bhagavannAma mriyamANaH samagrahIt
06020141 sA~NketyaM pArihAsyaM vA stobhaM helanameva vA
06020142 vaikuNThanAmagrahaNamasheShAghaharaM viduH
06020151 patitaH skhalito bhagnaH sandaShTastapta AhataH
06020152 harirityavashenAha pumAnnArhati yAtanAH
06020161 gurUNAM cha laghUnAM cha gurUNi cha laghUni cha
06020162 prAyashchittAni pApAnAM j~nAtvoktAni maharShibhiH
06020171 taistAnyaghAni pUyante tapodAnavratAdibhiH
06020172 nAdharmajaM taddhR^idayaM tadapIshA~NghrisevayA
06020181 aj~nAnAdathavA j~nAnAduttamashlokanAma yat
06020182 sa~NkIrtitamaghaM puMso dahededho yathAnalaH
06020191 yathAgadaM vIryatamamupayuktaM yadR^ichChayA
06020192 ajAnato.apyAtmaguNaM kuryAnmantro.apyudAhR^itaH
06020200 shrIshuka uvAcha
06020201 ta evaM suvinirNIya dharmaM bhAgavataM nR^ipa
06020202 taM yAmyapAshAnnirmuchya vipraM mR^ityoramUmuchan
06020211 iti pratyuditA yAmyA dUtA yAtvA yamAntikam
06020212 yamarAj~ne yathA sarvamAchachakShurarindama
06020221 dvijaH pAshAdvinirmukto gatabhIH prakR^itiM gataH
06020222 vavande shirasA viShNoH ki~NkarAndarshanotsavaH
06020231 taM vivakShumabhipretya mahApuruShaki~NkarAH
06020232 sahasA pashyatastasya tatrAntardadhire.anagha
06020241 ajAmilo.apyathAkarNya dUtAnAM yamakR^iShNayoH
06020242 dharmaM bhAgavataM shuddhaM traivedyaM cha guNAshrayam
06020251 bhaktimAnbhagavatyAshu mAhAtmyashravaNAddhareH
06020252 anutApo mahAnAsItsmarato.ashubhamAtmanaH
06020261 aho me paramaM kaShTamabhUdavijitAtmanaH
06020262 yena viplAvitaM brahma vR^iShalyAM jAyatAtmanA
06020271 dhi~NmAM vigarhitaM sadbhirduShkR^itaM kulakajjalam
06020272 hitvA bAlAM satIM yo.ahaM surApImasatImagAm
06020281 vR^iddhAvanAthau pitarau nAnyabandhU tapasvinau
06020282 aho mayAdhunA tyaktAvakR^itaj~nena nIchavat
06020291 so.ahaM vyaktaM patiShyAmi narake bhR^ishadAruNe
06020292 dharmaghnAH kAmino yatra vindanti yamayAtanAH
06020301 kimidaM svapna Aho svitsAkShAddR^iShTamihAdbhutam
06020302 kva yAtA adya te ye mAM vyakarShanpAshapANayaH
06020311 atha te kva gatAH siddhAshchatvArashchArudarshanAH
06020312 vyAmochayannIyamAnaM baddhvA pAshairadho bhuvaH
06020321 athApi me durbhagasya vibudhottamadarshane
06020322 bhavitavyaM ma~Ngalena yenAtmA me prasIdati
06020331 anyathA mriyamANasya nAshuchervR^iShalIpateH
06020332 vaikuNThanAmagrahaNaM jihvA vaktumihArhati
06020341 kva chAhaM kitavaH pApo brahmaghno nirapatrapaH
06020342 kva cha nArAyaNetyetadbhagavannAma ma~Ngalam
06020351 so.ahaM tathA yatiShyAmi yatachittendriyAnilaH
06020352 yathA na bhUya AtmAnamandhe tamasi majjaye
06020361 vimuchya tamimaM bandhamavidyAkAmakarmajam
06020362 sarvabhUtasuhR^ichChAnto maitraH karuNa AtmavAn
06020371 mochaye grastamAtmAnaM yoShinmayyAtmamAyayA
06020372 vikrIDito yayaivAhaM krIDAmR^iga ivAdhamaH
06020381 mamAhamiti dehAdau hitvAmithyArthadhIrmatim
06020382 dhAsye mano bhagavati shuddhaM tatkIrtanAdibhiH
06020390 shrIshuka uvAcha
06020391 iti jAtasunirvedaH kShaNasa~Ngena sAdhuShu
06020392 ga~NgAdvAramupeyAya muktasarvAnubandhanaH
06020401 sa tasmindevasadana AsIno yogamAsthitaH
06020402 pratyAhR^itendriyagrAmo yuyoja mana Atmani
06020411 tato guNebhya AtmAnaM viyujyAtmasamAdhinA
06020412 yuyuje bhagavaddhAmni brahmaNyanubhavAtmani
06020421 yarhyupAratadhIstasminnadrAkShItpuruShAnpuraH
06020422 upalabhyopalabdhAnprAgvavande shirasA dvijaH
06020431 hitvA kalevaraM tIrthe ga~NgAyAM darshanAdanu
06020432 sadyaH svarUpaM jagR^ihe bhagavatpArshvavartinAm
06020441 sAkaM vihAyasA vipro mahApuruShaki~NkaraiH
06020442 haimaM vimAnamAruhya yayau yatra shriyaH patiH
06020451 evaM sa viplAvitasarvadharmA dAsyAH patiH patito garhyakarmaNA
06020452 nipAtyamAno niraye hatavrataH sadyo vimukto bhagavannAma gR^ihNan
06020461 nAtaH paraM karmanibandhakR^intanaM mumukShatAM tIrthapadAnukIrtanAt
06020462 na yatpunaH karmasu sajjate mano rajastamobhyAM kalilaM tato.anyathA
06020471 ya etaM paramaM guhyamitihAsamaghApaham
06020472 shR^iNuyAchChraddhayA yukto yashcha bhaktyAnukIrtayet
06020481 na vai sa narakaM yAti nekShito yamaki~NkaraiH
06020482 yadyapyama~Ngalo martyo viShNuloke mahIyate
06020491 mriyamANo harernAma gR^iNanputropachAritam
06020492 ajAmilo.apyagAddhAma kimuta shraddhayA gR^iNan
06030010 shrIrAjovAcha
06030011 nishamya devaH svabhaTopavarNitaM pratyAha kiM tAnapi dharmarAjaH
06030012 evaM hatAj~no vihatAnmurArernaideshikairyasya vashe jano.ayam
06030021 yamasya devasya na daNDabha~NgaH kutashchanarShe shrutapUrva AsIt
06030022 etanmune vR^ishchati lokasaMshayaM na hi tvadanya iti me vinishchitam
06030030 shrIshuka uvAcha
06030031 bhagavatpuruShai rAjanyAmyAH pratihatodyamAH
06030032 patiM vij~nApayAmAsuryamaM saMyamanIpatim
06030040 yamadUtA UchuH
06030041 kati santIha shAstAro jIvalokasya vai prabho
06030042 traividhyaM kurvataH karma phalAbhivyaktihetavaH
06030051 yadi syurbahavo loke shAstAro daNDadhAriNaH
06030052 kasya syAtAM na vA kasya mR^ityushchAmR^itameva vA
06030061 kintu shAstR^ibahutve syAdbahUnAmiha karmiNAm
06030062 shAstR^itvamupachAro hi yathA maNDalavartinAm
06030071 atastvameko bhUtAnAM seshvarANAmadhIshvaraH
06030072 shAstA daNDadharo nR^INAM shubhAshubhavivechanaH
06030081 tasya te vihito daNDo na loke vartate.adhunA
06030082 chaturbhiradbhutaiH siddhairAj~nA te vipralambhitA
06030091 nIyamAnaM tavAdeshAdasmAbhiryAtanAgR^ihAn
06030092 vyAmochayanpAtakinaM ChittvA pAshAnprasahya te
06030101 tAMste veditumichChAmo yadi no manyase kShamam
06030102 nArAyaNetyabhihite mA bhairityAyayurdrutam
06030110 shrIbAdarAyaNiruvAcha
06030111 iti devaH sa ApR^iShTaH prajAsaMyamano yamaH
06030112 prItaH svadUtAnpratyAha smaranpAdAmbujaM hareH
06030120 yama uvAcha
06030121 paro madanyo jagatastasthuShashcha otaM protaM paTavadyatra vishvam
06030122 yadaMshato.asya sthitijanmanAshA nasyotavadyasya vashe cha lokaH
06030131 yo nAmabhirvAchi janaM nijAyAM badhnAti tantryAmiva dAmabhirgAH
06030132 yasmai baliM ta ime nAmakarma nibandhabaddhAshchakitA vahanti
06030141 ahaM mahendro nirR^itiH prachetAH somo.agnirIshaH pavano viri~nchiH
06030142 Adityavishve vasavo.atha sAdhyA marudgaNA rudragaNAH sasiddhAH
06030151 anye cha ye vishvasR^ijo.amareshA bhR^igvAdayo.aspR^iShTarajastamaskAH
06030152 yasyehitaM na viduH spR^iShTamAyAH sattvapradhAnA api kiM tato.anye
06030161 yaM vai na gobhirmanasAsubhirvA hR^idA girA vAsubhR^ito vichakShate
06030162 AtmAnamantarhR^idi santamAtmanAM chakShuryathaivAkR^itayastataH param
06030171 tasyAtmatantrasya hareradhIshituH parasya mAyAdhipatermahAtmanaH
06030172 prAyeNa dUtA iha vai manoharAshcharanti tadrUpaguNasvabhAvAH
06030181 bhUtAni viShNoH surapUjitAni durdarshali~NgAni mahAdbhutAni
06030182 rakShanti tadbhaktimataH parebhyo mattashcha martyAnatha sarvatashcha
06030191 dharmaM tu sAkShAdbhagavatpraNItaM na vai vidurR^iShayo nApi devAH
06030192 na siddhamukhyA asurA manuShyAH kuto nu vidyAdharachAraNAdayaH
06030201 svayambhUrnAradaH shambhuH kumAraH kapilo manuH
06030202 prahlAdo janako bhIShmo balirvaiyAsakirvayam
06030211 dvAdashaite vijAnImo dharmaM bhAgavataM bhaTAH
06030212 guhyaM vishuddhaM durbodhaM yaM j~nAtvAmR^itamashnute
06030221 etAvAneva loke.asminpuMsAM dharmaH paraH smR^itaH
06030222 bhaktiyogo bhagavati tannAmagrahaNAdibhiH
06030231 nAmochchAraNamAhAtmyaM hareH pashyata putrakAH
06030232 ajAmilo.api yenaiva mR^ityupAshAdamuchyata
06030241 etAvatAlamaghanirharaNAya puMsAM
06030242 sa~NkIrtanaM bhagavato guNakarmanAmnAm
06030243 vikrushya putramaghavAnyadajAmilo.api
06030244 nArAyaNeti mriyamANa iyAya muktim
06030251 prAyeNa veda tadidaM na mahAjano.ayaM
06030252 devyA vimohitamatirbata mAyayAlam
06030253 trayyAM jaDIkR^itamatirmadhupuShpitAyAM
06030254 vaitAnike mahati karmaNi yujyamAnaH
06030261 evaM vimR^ishya sudhiyo bhagavatyanante
06030262 sarvAtmanA vidadhate khalu bhAvayogam
06030263 te me na daNDamarhantyatha yadyamIShAM
06030264 syAtpAtakaM tadapi hantyurugAyavAdaH
06030271 te devasiddhaparigItapavitragAthA
06030272 ye sAdhavaH samadR^isho bhagavatprapannAH
06030273 tAnnopasIdata harergadayAbhiguptAn
06030274 naiShAM vayaM na cha vayaH prabhavAma daNDe
06030281 tAnAnayadhvamasato vimukhAnmukunda
06030282 pAdAravindamakarandarasAdajasram
06030283 niShki~nchanaiH paramahaMsakulairasa~Ngair
06030284 juShTAdgR^ihe nirayavartmani baddhatR^iShNAn
06030291 jihvA na vakti bhagavadguNanAmadheyaM
06030292 chetashcha na smarati tachcharaNAravindam
06030293 kR^iShNAya no namati yachChira ekadApi
06030294 tAnAnayadhvamasato.akR^itaviShNukR^ityAn
06030301 tatkShamyatAM sa bhagavAnpuruShaH purANo
06030302 nArAyaNaH svapuruShairyadasatkR^itaM naH
06030303 svAnAmaho na viduShAM rachitA~njalInAM
06030304 kShAntirgarIyasi namaH puruShAya bhUmne
06030311 tasmAtsa~NkIrtanaM viShNorjaganma~NgalamaMhasAm
06030312 mahatAmapi kauravya viddhyaikAntikaniShkR^itam
06030321 shR^iNvatAM gR^iNatAM vIryANyuddAmAni harermuhuH
06030322 yathA sujAtayA bhaktyA shuddhyennAtmA vratAdibhiH
06030331 kR^iShNA~NghripadmamadhuliNna punarvisR^iShTa
06030332 mAyAguNeShu ramate vR^ijinAvaheShu
06030333 anyastu kAmahata AtmarajaH pramArShTum
06030334 Iheta karma yata eva rajaH punaH syAt
06030341 itthaM svabhartR^igaditaM bhagavanmahitvaM
06030342 saMsmR^itya vismitadhiyo yamaki~NkarAste
06030343 naivAchyutAshrayajanaM pratisha~NkamAnA
06030344 draShTuM cha bibhyati tataH prabhR^iti sma rAjan
06030351 itihAsamimaM guhyaM bhagavAnkumbhasambhavaH
06030352 kathayAmAsa malaya AsIno harimarchayan
06040010 shrIrAjovAcha
06040011 devAsuranR^iNAM sargo nAgAnAM mR^igapakShiNAm
06040012 sAmAsikastvayA prokto yastu svAyambhuve.antare
06040021 tasyaiva vyAsamichChAmi j~nAtuM te bhagavanyathA
06040022 anusargaM yayA shaktyA sasarja bhagavAnparaH
06040030 shrIsUta uvAcha
06040031 iti samprashnamAkarNya rAjarSherbAdarAyaNiH
06040032 pratinandya mahAyogI jagAda munisattamAH
06040040 shrIshuka uvAcha
06040041 yadA prachetasaH putrA dasha prAchInabarhiShaH
06040042 antaHsamudrAdunmagnA dadR^ishurgAM drumairvR^itAm
06040051 drumebhyaH krudhyamAnAste tapodIpitamanyavaH
06040052 mukhato vAyumagniM cha sasR^ijustaddidhakShayA
06040061 tAbhyAM nirdahyamAnAMstAnupalabhya kurUdvaha
06040062 rAjovAcha mahAnsomo manyuM prashamayanniva
06040071 na drumebhyo mahAbhAgA dInebhyo drogdhumarhatha
06040072 vivardhayiShavo yUyaM prajAnAM patayaH smR^itAH
06040081 aho prajApatipatirbhagavAnhariravyayaH
06040082 vanaspatInoShadhIshcha sasarjorjamiShaM vibhuH
06040091 annaM charANAmacharA hyapadaH pAdachAriNAm
06040092 ahastA hastayuktAnAM dvipadAM cha chatuShpadaH
06040101 yUyaM cha pitrAnvAdiShTA devadevena chAnaghAH
06040102 prajAsargAya hi kathaM vR^ikShAnnirdagdhumarhatha
06040111 AtiShThata satAM mArgaM kopaM yachChata dIpitam
06040112 pitrA pitAmahenApi juShTaM vaH prapitAmahaiH
06040121 tokAnAM pitarau bandhU dR^ishaH pakShma striyAH patiH
06040122 patiH prajAnAM bhikShUNAM gR^ihyaj~nAnAM budhaH suhR^it
06040131 antardeheShu bhUtAnAmAtmAste harirIshvaraH
06040132 sarvaM taddhiShNyamIkShadhvamevaM vastoShito hyasau
06040141 yaH samutpatitaM deha AkAshAnmanyumulbaNam
06040142 Atmajij~nAsayA yachChetsa guNAnativartate
06040151 alaM dagdhairdrumairdInaiH khilAnAM shivamastu vaH
06040152 vArkShI hyeShA varA kanyA patnItve pratigR^ihyatAm
06040161 ityAmantrya varArohAM kanyAmApsarasIM nR^ipa
06040162 somo rAjA yayau dattvA te dharmeNopayemire
06040171 tebhyastasyAM samabhavaddakShaH prAchetasaH kila
06040172 yasya prajAvisargeNa lokA ApUritAstrayaH
06040181 yathA sasarja bhUtAni dakSho duhitR^ivatsalaH
06040182 retasA manasA chaiva tanmamAvahitaH shR^iNu
06040191 manasaivAsR^ijatpUrvaM prajApatirimAH prajAH
06040192 devAsuramanuShyAdInnabhaHsthalajalaukasaH
06040201 tamabR^iMhitamAlokya prajAsargaM prajApatiH
06040202 vindhyapAdAnupavrajya so.acharadduShkaraM tapaH
06040211 tatrAghamarShaNaM nAma tIrthaM pApaharaM param
06040212 upaspR^ishyAnusavanaM tapasAtoShayaddharim
06040221 astauShIddhaMsaguhyena bhagavantamadhokShajam
06040222 tubhyaM tadabhidhAsyAmi kasyAtuShyadyathA hariH
06040230 shrIprajApatiruvAcha
06040231 namaH parAyAvitathAnubhUtaye guNatrayAbhAsanimittabandhave
06040232 adR^iShTadhAmne guNatattvabuddhibhirnivR^ittamAnAya dadhe svayambhuve
06040241 na yasya sakhyaM puruSho.avaiti sakhyuH sakhA vasansaMvasataH pure.asmin
06040242 guNo yathA guNino vyaktadR^iShTestasmai maheshAya namaskaromi
06040251 deho.asavo.akShA manavo bhUtamAtrAmAtmAnamanyaM cha viduH paraM yat
06040252 sarvaM pumAnveda guNAMshcha tajj~no na veda sarvaj~namanantamIDe
06040261 yadoparAmo manaso nAmarUpa rUpasya dR^iShTasmR^itisampramoShAt
06040262 ya Iyate kevalayA svasaMsthayA haMsAya tasmai shuchisadmane namaH
06040271 manIShiNo.antarhR^idi sanniveshitaM svashaktibhirnavabhishcha trivR^idbhiH
06040272 vahniM yathA dAruNi pA~nchadashyaM manIShayA niShkarShanti gUDham
06040281 sa vai mamAsheShavisheShamAyA niShedhanirvANasukhAnubhUtiH
06040282 sa sarvanAmA sa cha vishvarUpaH prasIdatAmaniruktAtmashaktiH
06040291 yadyanniruktaM vachasA nirUpitaM dhiyAkShabhirvA manasota yasya
06040292 mA bhUtsvarUpaM guNarUpaM hi tattatsa vai guNApAyavisargalakShaNaH
06040301 yasminyato yena cha yasya yasmai yadyo yathA kurute kAryate cha
06040302 parAvareShAM paramaM prAkprasiddhaM tadbrahma taddheturananyadekam
06040311 yachChaktayo vadatAM vAdinAM vai vivAdasaMvAdabhuvo bhavanti
06040312 kurvanti chaiShAM muhurAtmamohaM tasmai namo.anantaguNAya bhUmne
06040321 astIti nAstIti cha vastuniShThayorekasthayorbhinnaviruddhadharmaNoH
06040322 avekShitaM ki~nchana yogasA~NkhyayoH samaM paraM hyanukUlaM bR^ihattat
06040331 yo.anugrahArthaM bhajatAM pAdamUlamanAmarUpo bhagavAnanantaH
06040332 nAmAni rUpANi cha janmakarmabhirbheje sa mahyaM paramaH prasIdatu
06040341 yaH prAkR^itairj~nAnapathairjanAnAM yathAshayaM dehagato vibhAti
06040342 yathAnilaH pArthivamAshrito guNaM sa Ishvaro me kurutAM manoratham
06040350 shrIshuka uvAcha
06040351 iti stutaH saMstuvataH sa tasminnaghamarShaNe
06040352 prAdurAsItkurushreShTha bhagavAnbhaktavatsalaH
06040361 kR^itapAdaH suparNAMse pralambAShTamahAbhujaH
06040362 chakrasha~NkhAsicharmeShu dhanuHpAshagadAdharaH
06040371 pItavAsA ghanashyAmaH prasannavadanekShaNaH
06040372 vanamAlAnivItA~Ngo lasachChrIvatsakaustubhaH
06040381 mahAkirITakaTakaH sphuranmakarakuNDalaH
06040382 kA~nchya~NgulIyavalaya nUpurA~NgadabhUShitaH
06040391 trailokyamohanaM rUpaM bibhrattribhuvaneshvaraH
06040392 vR^ito nAradanandAdyaiH pArShadaiH surayUthapaiH
06040401 stUyamAno.anugAyadbhiH siddhagandharvachAraNaiH
06040402 rUpaM tanmahadAshcharyaM vichakShyAgatasAdhvasaH
06040411 nanAma daNDavadbhUmau prahR^iShTAtmA prajApatiH
06040412 na ki~nchanodIrayitumashakattIvrayA mudA
06040413 ApUritamanodvArairhradinya iva nirjharaiH
06040421 taM tathAvanataM bhaktaM prajAkAmaM prajApatim
06040422 chittaj~naH sarvabhUtAnAmidamAha janArdanaH
06040430 shrIbhagavAnuvAcha
06040431 prAchetasa mahAbhAga saMsiddhastapasA bhavAn
06040432 yachChraddhayA matparayA mayi bhAvaM paraM gataH
06040441 prIto.ahaM te prajAnAtha yatte.asyodbR^iMhaNaM tapaH
06040442 mamaiSha kAmo bhUtAnAM yadbhUyAsurvibhUtayaH
06040451 brahmA bhavo bhavantashcha manavo vibudheshvarAH
06040452 vibhUtayo mama hyetA bhUtAnAM bhUtihetavaH
06040461 tapo me hR^idayaM brahmaMstanurvidyA kriyAkR^itiH
06040462 a~NgAni kratavo jAtA dharma AtmAsavaH surAH
06040471 ahamevAsamevAgre nAnyatki~nchAntaraM bahiH
06040472 saMj~nAnamAtramavyaktaM prasuptamiva vishvataH
06040481 mayyanantaguNe.anante guNato guNavigrahaH
06040482 yadAsIttata evAdyaH svayambhUH samabhUdajaH
06040491 sa vai yadA mahAdevo mama vIryopabR^iMhitaH
06040492 mene khilamivAtmAnamudyataH svargakarmaNi
06040501 atha me.abhihito devastapo.atapyata dAruNam
06040502 nava vishvasR^ijo yuShmAnyenAdAvasR^ijadvibhuH
06040511 eShA pa~nchajanasyA~Nga duhitA vai prajApateH
06040512 asiknI nAma patnItve prajesha pratigR^ihyatAm
06040521 mithunavyavAyadharmastvaM prajAsargamimaM punaH
06040522 mithunavyavAyadharmiNyAM bhUrisho bhAvayiShyasi
06040531 tvatto.adhastAtprajAH sarvA mithunIbhUya mAyayA
06040532 madIyayA bhaviShyanti hariShyanti cha me balim
06040540 shrIshuka uvAcha
06040541 ityuktvA miShatastasya bhagavAnvishvabhAvanaH
06040542 svapnopalabdhArtha iva tatraivAntardadhe hariH
06050010 shrIshuka uvAcha
06050011 tasyAM sa pA~nchajanyAM vai viShNumAyopabR^iMhitaH
06050012 haryashvasaMj~nAnayutaM putrAnajanayadvibhuH
06050021 apR^ithagdharmashIlAste sarve dAkShAyaNA nR^ipa
06050022 pitrA proktAH prajAsarge pratIchIM prayayurdisham
06050031 tatra nArAyaNasarastIrthaM sindhusamudrayoH
06050032 sa~Ngamo yatra sumahanmunisiddhaniShevitam
06050041 tadupasparshanAdeva vinirdhUtamalAshayAH
06050042 dharme pAramahaMsye cha protpannamatayo.apyuta
06050051 tepire tapa evograM pitrAdeshena yantritAH
06050052 prajAvivR^iddhaye yattAndevarShistAndadarsha ha
06050061 uvAcha chAtha haryashvAH kathaM srakShyatha vai prajAH
06050062 adR^iShTvAntaM bhuvo yUyaM bAlishA bata pAlakAH
06050071 tathaikapuruShaM rAShTraM bilaM chAdR^iShTanirgamam
06050072 bahurUpAM striyaM chApi pumAMsaM puMshchalIpatim
06050081 nadImubhayato vAhAM pa~nchapa~nchAdbhutaM gR^iham
06050082 kvachiddhaMsaM chitrakathaM kShaurapavyaM svayaM bhrami
06050091 kathaM svapiturAdeshamavidvAMso vipashchitaH
06050092 anurUpamavij~nAya aho sargaM kariShyatha
06050100 shrIshuka uvAcha
06050101 tannishamyAtha haryashvA autpattikamanIShayA
06050102 vAchaH kUTaM tu devarSheH svayaM vimamR^ishurdhiyA
06050111 bhUH kShetraM jIvasaMj~naM yadanAdi nijabandhanam
06050112 adR^iShTvA tasya nirvANaM kimasatkarmabhirbhavet
06050121 eka eveshvarasturyo bhagavAnsvAshrayaH paraH
06050122 tamadR^iShTvAbhavaM puMsaH kimasatkarmabhirbhavet
06050131 pumAnnaivaiti yadgatvA bilasvargaM gato yathA
06050132 pratyagdhAmAvida iha kimasatkarmabhirbhavet
06050141 nAnArUpAtmano buddhiH svairiNIva guNAnvitA
06050142 tanniShThAmagatasyeha kimasatkarmabhirbhavet
06050151 tatsa~NgabhraMshitaishvaryaM saMsarantaM kubhAryavat
06050152 tadgatIrabudhasyeha kimasatkarmabhirbhavet
06050161 sR^iShTyapyayakarIM mAyAM velAkUlAntavegitAm
06050162 mattasya tAmavij~nasya kimasatkarmabhirbhavet
06050171 pa~nchaviMshatitattvAnAM puruSho.adbhutadarpaNaH
06050172 adhyAtmamabudhasyeha kimasatkarmabhirbhavet
06050181 aishvaraM shAstramutsR^ijya bandhamokShAnudarshanam
06050182 viviktapadamaj~nAya kimasatkarmabhirbhavet
06050191 kAlachakraM bhrami tIkShNaM sarvaM niShkarShayajjagat
06050192 svatantramabudhasyeha kimasatkarmabhirbhavet
06050201 shAstrasya piturAdeshaM yo na veda nivartakam
06050202 kathaM tadanurUpAya guNavisrambhyupakramet
06050211 iti vyavasitA rAjanharyashvA ekachetasaH
06050212 prayayustaM parikramya panthAnamanivartanam
06050221 svarabrahmaNi nirbhAta hR^iShIkeshapadAmbuje
06050222 akhaNDaM chittamAveshya lokAnanucharanmuniH
06050231 nAshaM nishamya putrANAM nAradAchChIlashAlinAm
06050232 anvatapyata kaH shochansuprajastvaM shuchAM padam
06050241 sa bhUyaH pA~nchajanyAyAmajena parisAntvitaH
06050242 putrAnajanayaddakShaH savalAshvAnsahasriNaH
06050251 te cha pitrA samAdiShTAH prajAsarge dhR^itavratAH
06050252 nArAyaNasaro jagmuryatra siddhAH svapUrvajAH
06050261 tadupasparshanAdeva vinirdhUtamalAshayAH
06050262 japanto brahma paramaM tepustatra mahattapaH
06050271 abbhakShAH katichinmAsAnkatichidvAyubhojanAH
06050272 ArAdhayanmantramimamabhyasyanta iDaspatim
06050281 oM namo nArAyaNAya puruShAya mahAtmane
06050282 vishuddhasattvadhiShNyAya mahAhaMsAya dhImahi
06050291 iti tAnapi rAjendra prajAsargadhiyo muniH
06050292 upetya nAradaH prAha vAchaH kUTAni pUrvavat
06050301 dAkShAyaNAH saMshR^iNuta gadato nigamaM mama
06050302 anvichChatAnupadavIM bhrAtR^INAM bhrAtR^ivatsalAH
06050311 bhrAtR^INAM prAyaNaM bhrAtA yo.anutiShThati dharmavit
06050312 sa puNyabandhuH puruSho marudbhiH saha modate
06050321 etAvaduktvA prayayau nArado.amoghadarshanaH
06050322 te.api chAnvagamanmArgaM bhrAtR^INAmeva mAriSha
06050331 sadhrIchInaM pratIchInaM parasyAnupathaM gatAH
06050332 nAdyApi te nivartante pashchimA yAminIriva
06050341 etasminkAla utpAtAnbahUnpashyanprajApatiH
06050342 pUrvavannAradakR^itaM putranAshamupAshR^iNot
06050351 chukrodha nAradAyAsau putrashokavimUrchChitaH
06050352 devarShimupalabhyAha roShAdvisphuritAdharaH
06050360 shrIdakSha uvAcha
06050361 aho asAdho sAdhUnAM sAdhuli~Ngena nastvayA
06050362 asAdhvakAryarbhakANAM bhikShormArgaH pradarshitaH
06050371 R^iNaistribhiramuktAnAmamImAMsitakarmaNAm
06050372 vighAtaH shreyasaH pApa lokayorubhayoH kR^itaH
06050381 evaM tvaM niranukrosho bAlAnAM matibhiddhareH
06050382 pArShadamadhye charasi yashohA nirapatrapaH
06050391 nanu bhAgavatA nityaM bhUtAnugrahakAtarAH
06050392 R^ite tvAM sauhR^idaghnaM vai vaira~NkaramavairiNAm
06050401 netthaM puMsAM virAgaH syAttvayA kevalinA mR^iShA
06050402 manyase yadyupashamaM snehapAshanikR^intanam
06050411 nAnubhUya na jAnAti pumAnviShayatIkShNatAm
06050412 nirvidyate svayaM tasmAnna tathA bhinnadhIH paraiH
06050421 yannastvaM karmasandhAnAM sAdhUnAM gR^ihamedhinAm
06050422 kR^itavAnasi durmarShaM vipriyaM tava marShitam
06050431 tantukR^intana yannastvamabhadramacharaH punaH
06050432 tasmAllokeShu te mUDha na bhavedbhramataH padam
06050440 shrIshuka uvAcha
06050441 pratijagrAha tadbADhaM nAradaH sAdhusammataH
06050442 etAvAnsAdhuvAdo hi titikSheteshvaraH svayam
06060010 shrIshuka uvAcha
06060012 tataH prAchetaso.asiknyAmanunItaH svayambhuvA
06060021 ShaShTiM sa~njanayAmAsa duhitR^IH pitR^ivatsalAH
06060022 dasha dharmAya kAyAdAddviShaTtriNava chendave
06060031 bhUtA~NgiraHkR^ishAshvebhyo dve dve tArkShyAya chAparAH
06060032 nAmadheyAnyamUShAM tvaM sApatyAnAM cha me shR^iNu
06060041 yAsAM prasUtiprasavairlokA ApUritAstrayaH
06060042 bhAnurlambA kakudyAmirvishvA sAdhyA marutvatI
06060051 vasurmuhUrtA sa~NkalpA dharmapatnyaH sutA~nshR^iNu
06060052 bhAnostu devaR^iShabha indrasenastato nR^ipa
06060061 vidyota AsIllambAyAstatashcha stanayitnavaH
06060062 kakudaH sa~NkaTastasya kIkaTastanayo yataH
06060071 bhuvo durgANi yAmeyaH svargo nandistato.abhavat
06060072 vishvedevAstu vishvAyA aprajAMstAnprachakShate
06060081 sAdhyogaNashcha sAdhyAyA arthasiddhistu tatsutaH
06060082 marutvAMshcha jayantashcha marutvatyA babhUvatuH
06060091 jayanto vAsudevAMsha upendra iti yaM viduH
06060092 mauhUrtikA devagaNA muhUrtAyAshcha jaj~nire
06060101 ye vai phalaM prayachChanti bhUtAnAM svasvakAlajam
06060102 sa~NkalpAyAstu sa~NkalpaH kAmaH sa~NkalpajaH smR^itaH
06060111 vasavo.aShTau vasoH putrAsteShAM nAmAni me shR^iNu
06060112 droNaH prANo dhruvo.arko.agnirdoSho vAsturvibhAvasuH
06060121 droNasyAbhimateH patnyA harShashokabhayAdayaH
06060122 prANasyorjasvatI bhAryA saha AyuH purojavaH
06060131 dhruvasya bhAryA dharaNirasUta vividhAH puraH
06060132 arkasya vAsanA bhAryA putrAstarShAdayaH smR^itAH
06060141 agnerbhAryA vasordhArA putrA draviNakAdayaH
06060142 skandashcha kR^ittikAputro ye vishAkhAdayastataH
06060151 doShasya sharvarIputraH shishumAro hareH kalA
06060152 vAstorA~NgirasIputro vishvakarmAkR^itIpatiH
06060161 tato manushchAkShuSho.abhUdvishve sAdhyA manoH sutAH
06060162 vibhAvasorasUtoShA vyuShTaM rochiShamAtapam
06060171 pa~nchayAmo.atha bhUtAni yena jAgrati karmasu
06060172 sarUpAsUta bhUtasya bhAryA rudrAMshcha koTishaH
06060181 raivato.ajo bhavo bhImo vAma ugro vR^iShAkapiH
06060182 ajaikapAdahirbradhno bahurUpo mahAniti
06060191 rudrasya pArShadAshchAnye ghorAH pretavinAyakAH
06060192 prajApatera~NgirasaH svadhA patnI pitR^Inatha
06060201 atharvA~NgirasaM vedaM putratve chAkarotsatI
06060202 kR^ishAshvo.archiShi bhAryAyAM dhUmaketumajIjanat
06060211 dhiShaNAyAM vedashiro devalaM vayunaM manum
06060212 tArkShyasya vinatA kadrUH pata~NgI yAminIti cha
06060221 pata~NgyasUta patagAnyAminI shalabhAnatha
06060222 suparNAsUta garuDaM sAkShAdyaj~neshavAhanam
06060222 sUryasUtamanUruM cha kadrUrnAgAnanekashaH
06060231 kR^ittikAdIni nakShatrANIndoH patnyastu bhArata
06060232 dakShashApAtso.anapatyastAsu yakShmagrahArditaH
06060241 punaH prasAdya taM somaH kalA lebhe kShaye ditAH
06060242 shR^iNu nAmAni lokAnAM mAtR^INAM sha~NkarANi cha
06060251 atha kashyapapatnInAM yatprasUtamidaM jagat
06060252 aditirditirdanuH kAShThA ariShTA surasA ilA
06060261 muniH krodhavashA tAmrA surabhiH saramA timiH
06060262 timeryAdogaNA AsanshvApadAH saramAsutAH
06060271 surabhermahiShA gAvo ye chAnye dvishaphA nR^ipa
06060272 tAmrAyAH shyenagR^idhrAdyA munerapsarasAM gaNAH
06060281 dandashUkAdayaH sarpA rAjankrodhavashAtmajAH
06060282 ilAyA bhUruhAH sarve yAtudhAnAshcha saurasAH
06060291 ariShTAyAstu gandharvAH kAShThAyA dvishaphetarAH
06060292 sutA danorekaShaShTisteShAM prAdhAnikA~nshR^iNu
06060301 dvimUrdhA shambaro.ariShTo hayagrIvo vibhAvasuH
06060302 ayomukhaH sha~NkushirAH svarbhAnuH kapilo.aruNaH
06060311 pulomA vR^iShaparvA cha ekachakro.anutApanaH
06060312 dhUmrakesho virUpAkSho viprachittishcha durjayaH
06060321 svarbhAnoH suprabhAM kanyAmuvAha namuchiH kila
06060322 vR^iShaparvaNastu sharmiShThAM yayAtirnAhuSho balI
06060331 vaishvAnarasutA yAshcha chatasrashchArudarshanAH
06060332 upadAnavI hayashirA pulomA kAlakA tathA
06060341 upadAnavIM hiraNyAkShaH kraturhayashirAM nR^ipa
06060342 pulomAM kAlakAM cha dve vaishvAnarasute tu kaH
06060351 upayeme.atha bhagavAnkashyapo brahmachoditaH
06060352 paulomAH kAlakeyAshcha dAnavA yuddhashAlinaH
06060361 tayoH ShaShTisahasrANi yaj~naghnAMste pituH pitA
06060362 jaghAna svargato rAjanneka indrapriya~NkaraH
06060371 viprachittiH siMhikAyAM shataM chaikamajIjanat
06060372 rAhujyeShThaM ketushataM grahatvaM ya upAgatAH
06060381 athAtaH shrUyatAM vaMsho yo.aditeranupUrvashaH
06060382 yatra nArAyaNo devaH svAMshenAvAtaradvibhuH
06060391 vivasvAnaryamA pUShA tvaShTAtha savitA bhagaH
06060392 dhAtA vidhAtA varuNo mitraH shatru urukramaH
06060401 vivasvataH shrAddhadevaM saMj~nAsUyata vai manum
06060402 mithunaM cha mahAbhAgA yamaM devaM yamIM tathA
06060403 saiva bhUtvAtha vaDavA nAsatyau suShuve bhuvi
06060411 ChAyA shanaishcharaM lebhe sAvarNiM cha manuM tataH
06060412 kanyAM cha tapatIM yA vai vavre saMvaraNaM patim
06060421 aryamNo mAtR^ikA patnI tayoshcharShaNayaH sutAH
06060422 yatra vai mAnuShI jAtirbrahmaNA chopakalpitA
06060431 pUShAnapatyaH piShTAdo bhagnadanto.abhavatpurA
06060432 yo.asau dakShAya kupitaM jahAsa vivR^itadvijaH
06060441 tvaShTurdaityAtmajA bhAryA rachanA nAma kanyakA
06060442 sanniveshastayorjaj~ne vishvarUpashcha vIryavAn
06060451 taM vavrire suragaNA svasrIyaM dviShatAmapi
06060452 vimatena parityaktA guruNA~Ngirasena yat
06070010 shrIrAjovAcha
06070011 kasya hetoH parityaktA AchAryeNAtmanaH surAH
06070012 etadAchakShva bhagava~nChiShyANAmakramaM gurau
06070020 shrIbAdarAyaNiruvAcha
06070021 indrastribhuvanaishvarya madolla~NghitasatpathaH
06070022 marudbhirvasubhI rudrairAdityairR^ibhubhirnR^ipa
06070031 vishvedevaishcha sAdhyaishcha nAsatyAbhyAM parishritaH
06070032 siddhachAraNagandharvairmunibhirbrahmavAdibhiH
06070041 vidyAdharApsarobhishcha kinnaraiH patagoragaiH
06070042 niShevyamANo maghavAnstUyamAnashcha bhArata
06070051 upagIyamAno lalitamAsthAnAdhyAsanAshritaH
06070052 pANDureNAtapatreNa chandramaNDalachAruNA
06070061 yuktashchAnyaiH pArameShThyaishchAmaravyajanAdibhiH
06070062 virAjamAnaH paulamyA sahArdhAsanayA bhR^isham
06070071 sa yadA paramAchAryaM devAnAmAtmanashcha ha
06070072 nAbhyanandata samprAptaM pratyutthAnAsanAdibhiH
06070081 vAchaspatiM munivaraM surAsuranamaskR^itam
06070082 nochchachAlAsanAdindraH pashyannapi sabhAgatam
06070091 tato nirgatya sahasA kavirA~NgirasaH prabhuH
06070092 Ayayau svagR^ihaM tUShNIM vidvAnshrImadavikriyAm
06070101 tarhyeva pratibudhyendro guruhelanamAtmanaH
06070102 garhayAmAsa sadasi svayamAtmAnamAtmanA
06070111 aho bata mayAsAdhu kR^itaM vai dabhrabuddhinA
06070112 yanmayaishvaryamattena guruH sadasi kAtkR^itaH
06070121 ko gR^idhyetpaNDito lakShmIM tripiShTapapaterapi
06070122 yayAhamAsuraM bhAvaM nIto.adya vibudheshvaraH
06070131 yaH pArameShThyaM dhiShaNamadhitiShThanna ka~nchana
06070132 pratyuttiShThediti brUyurdharmaM te na paraM viduH
06070141 teShAM kupathadeShTR^INAM patatAM tamasi hyadhaH
06070142 ye shraddadhyurvachaste vai majjantyashmaplavA iva
06070151 athAhamamarAchAryamagAdhadhiShaNaM dvijam
06070152 prasAdayiShye nishaThaH shIrShNA tachcharaNaM spR^ishan
06070161 evaM chintayatastasya maghono bhagavAngR^ihAt
06070162 bR^ihaspatirgato.adR^iShTAM gatimadhyAtmamAyayA
06070171 gurornAdhigataH saMj~nAM parIkShanbhagavAnsvarAT
06070172 dhyAyandhiyA surairyuktaH sharma nAlabhatAtmanaH
06070181 tachChrutvaivAsurAH sarva AshrityaushanasaM matam
06070182 devAnpratyudyamaM chakrurdurmadA AtatAyinaH
06070191 tairvisR^iShTeShubhistIkShNairnirbhinnA~NgorubAhavaH
06070192 brahmANaM sharaNaM jagmuH sahendrA natakandharAH
06070201 tAMstathAbhyarditAnvIkShya bhagavAnAtmabhUrajaH
06070202 kR^ipayA parayA deva uvAcha parisAntvayan
06070210 shrIbrahmovAcha
06070211 aho bata surashreShThA hyabhadraM vaH kR^itaM mahat
06070212 brahmiShThaM brAhmaNaM dAntamaishvaryAnnAbhyanandata
06070221 tasyAyamanayasyAsItparebhyo vaH parAbhavaH
06070222 prakShINebhyaH svavairibhyaH samR^iddhAnAM cha yatsurAH
06070231 maghavandviShataH pashya prakShINAngurvatikramAt
06070232 sampratyupachitAnbhUyaH kAvyamArAdhya bhaktitaH
06070233 AdadIrannilayanaM mamApi bhR^igudevatAH
06070241 tripiShTapaM kiM gaNayantyabhedya mantrA bhR^igUNAmanushikShitArthAH
06070242 na vipragovindagavIshvarANAM bhavantyabhadrANi nareshvarANAm
06070251 tadvishvarUpaM bhajatAshu vipraM tapasvinaM tvAShTramathAtmavantam
06070252 sabhAjito.arthAnsa vidhAsyate vo yadi kShamiShyadhvamutAsya karma
06070260 shrIshuka uvAcha
06070261 ta evamuditA rAjanbrahmaNA vigatajvarAH
06070262 R^iShiM tvAShTramupavrajya pariShvajyedamabruvan
06070270 shrIdevA UchuH
06070271 vayaM te.atithayaH prAptA AshramaM bhadramastu te
06070272 kAmaH sampAdyatAM tAta pitR^INAM samayochitaH
06070281 putrANAM hi paro dharmaH pitR^ishushrUShaNaM satAm
06070282 api putravatAM brahmankimuta brahmachAriNAm
06070291 AchAryo brahmaNo mUrtiH pitA mUrtiH prajApateH
06070292 bhrAtA marutpatermUrtirmAtA sAkShAtkShitestanuH
06070301 dayAyA bhaginI mUrtirdharmasyAtmAtithiH svayam
06070302 agnerabhyAgato mUrtiH sarvabhUtAni chAtmanaH
06070311 tasmAtpitR^INAmArtAnAmArtiM paraparAbhavam
06070312 tapasApanayaMstAta sandeshaM kartumarhasi
06070321 vR^iNImahe tvopAdhyAyaM brahmiShThaM brAhmaNaM gurum
06070322 yathA~njasA vijeShyAmaH sapatnAMstava tejasA
06070331 na garhayanti hyartheShu yaviShThA~NghryabhivAdanam
06070332 Chandobhyo.anyatra na brahmanvayo jyaiShThyasya kAraNam
06070340 shrIR^iShiruvAcha
06070341 abhyarthitaH suragaNaiH paurahitye mahAtapAH
06070342 sa vishvarUpastAnAha prasannaH shlakShNayA girA
06070350 shrIvishvarUpa uvAcha
06070351 vigarhitaM dharmashIlairbrahmavarchaupavyayam
06070352 kathaM nu madvidho nAthA lokeshairabhiyAchitam
06070353 pratyAkhyAsyati tachChiShyaH sa eva svArtha uchyate
06070361 aki~nchanAnAM hi dhanaM shilo~nChanaM teneha nirvartitasAdhusatkriyaH
06070362 kathaM vigarhyaM nu karomyadhIshvarAH paurodhasaM hR^iShyati yena durmatiH
06070371 tathApi na pratibrUyAM gurubhiH prArthitaM kiyat
06070372 bhavatAM prArthitaM sarvaM prANairarthaishcha sAdhaye
06070380 shrIbAdarAyaNiruvAcha
06070381 tebhya evaM pratishrutya vishvarUpo mahAtapAH
06070382 paurahityaM vR^itashchakre parameNa samAdhinA
06070391 suradviShAM shriyaM guptAmaushanasyApi vidyayA
06070392 AchChidyAdAnmahendrAya vaiShNavyA vidyayA vibhuH
06070401 yayA guptaH sahasrAkSho jigye.asurachamUrvibhuH
06070402 tAM prAha sa mahendrAya vishvarUpa udAradhIH
06080010 shrIrAjovAcha
06080011 yayA guptaH sahasrAkShaH savAhAnripusainikAn
06080012 krIDanniva vinirjitya trilokyA bubhuje shriyam
06080021 bhagavaMstanmamAkhyAhi varma nArAyaNAtmakam
06080022 yathAtatAyinaH shatrUnyena gupto.ajayanmR^idhe
06080030 shrIbAdarAyaNiruvAcha
06080031 vR^itaH purohitastvAShTro mahendrAyAnupR^ichChate
06080032 nArAyaNAkhyaM varmAha tadihaikamanAH shR^iNu
06080040 shrIvishvarUpa uvAcha
06080041 dhautA~NghripANirAchamya sapavitra uda~NmukhaH
06080042 kR^itasvA~NgakaranyAso mantrAbhyAM vAgyataH shuchiH
06080051 nArAyaNaparaM varma sannahyedbhaya Agate
06080052 pAdayorjAnunorUrvorudare hR^idyathorasi
06080061 mukhe shirasyAnupUrvyAdoMkArAdIni vinyaset
06080062 oM namo nArAyaNAyeti viparyayamathApi vA
06080071 karanyAsaM tataH kuryAddvAdashAkSharavidyayA
06080072 praNavAdiyakArAntama~Ngulya~NguShThaparvasu
06080081 nyaseddhR^idaya oMkAraM vikAramanu mUrdhani
06080082 ShakAraM tu bhruvormadhye NakAraM shikhayA nyaset
06080091 vekAraM netrayoryu~njyAnnakAraM sarvasandhiShu
06080092 makAramastramuddishya mantramUrtirbhavedbudhaH
06080101 savisargaM phaDantaM tatsarvadikShu vinirdishet
06080102 oM viShNave nama iti
06080111 AtmAnaM paramaM dhyAyeddhyeyaM ShaTshaktibhiryutam
06080112 vidyAtejastapomUrtimimaM mantramudAharet
06080121 oM harirvidadhyAnmama sarvarakShAM nyastA~NghripadmaH patagendrapR^iShThe
06080122 darAricharmAsigadeShuchApa pAshAndadhAno.aShTaguNo.aShTabAhuH
06080131 jaleShu mAM rakShatu matsyamUrtiryAdogaNebhyo varuNasya pAshAt
06080132 sthaleShu mAyAvaTuvAmano.avyAttrivikramaH khe.avatu vishvarUpaH
06080141 durgeShvaTavyAjimukhAdiShu prabhuH pAyAnnR^isiMho.asurayUthapAriH
06080142 vimu~nchato yasya mahATTahAsaM disho vinedurnyapataMshcha garbhAH
06080151 rakShatvasau mAdhvani yaj~nakalpaH svadaMShTrayonnItadharo varAhaH
06080152 rAmo.adrikUTeShvatha vipravAse salakShmaNo.avyAdbharatAgrajo.asmAn
06080161 mAmugradharmAdakhilAtpramAdAnnArAyaNaH pAtu narashcha hAsAt
06080162 dattastvayogAdatha yoganAthaH pAyAdguNeshaH kapilaH karmabandhAt
06080171 sanatkumAro.avatu kAmadevAddhayashIrShA mAM pathi devahelanAt
06080172 devarShivaryaH puruShArchanAntarAtkUrmo harirmAM nirayAdasheShAt
06080181 dhanvantarirbhagavAnpAtvapathyAddvandvAdbhayAdR^iShabho nirjitAtmA
06080182 yaj~nashcha lokAdavatAjjanAntAdbalo gaNAtkrodhavashAdahIndraH
06080191 dvaipAyano bhagavAnaprabodhAdbuddhastu pAShaNDagaNapramAdAt
06080192 kalkiH kaleH kAlamalAtprapAtu dharmAvanAyorukR^itAvatAraH
06080201 mAM keshavo gadayA prAtaravyAdgovinda Asa~NgavamAttaveNuH
06080202 nArAyaNaH prAhNa udAttashaktirmadhyandine viShNurarIndrapANiH
06080211 devo.aparAhNe madhuhogradhanvA sAyaM tridhAmAvatu mAdhavo mAm
06080212 doShe hR^iShIkesha utArdharAtre nishItha eko.avatu padmanAbhaH
06080221 shrIvatsadhAmApararAtra IshaH pratyUSha Isho.asidharo janArdanaH
06080222 dAmodaro.avyAdanusandhyaM prabhAte vishveshvaro bhagavAnkAlamUrtiH
06080231 chakraM yugAntAnalatigmanemi bhramatsamantAdbhagavatprayuktam
06080232 dandagdhi dandagdhyarisainyamAshu kakShaM yathA vAtasakho hutAshaH
06080241 gade.ashanisparshanavisphuli~Nge niShpiNDhi niShpiNDhyajitapriyAsi
06080242 kuShmANDavainAyakayakSharakSho bhUtagrahAMshchUrNaya chUrNayArIn
06080251 tvaM yAtudhAnapramathapretamAtR^i pishAchavipragrahaghoradR^iShTIn
06080252 darendra vidrAvaya kR^iShNapUrito bhImasvano.arerhR^idayAni kampayan
06080261 tvaM tigmadhArAsivarArisainyamIshaprayukto mama Chindhi Chindhi
06080262 chakShUMShi charma~nChatachandra ChAdaya dviShAmaghonAM hara pApachakShuShAm
06080271 yanno bhayaM grahebhyo.abhUtketubhyo nR^ibhya eva cha
06080272 sarIsR^ipebhyo daMShTribhyo bhUtebhyo.aMhobhya eva cha
06080281 sarvANyetAni bhagavannAmarUpAnukIrtanAt
06080282 prayAntu sa~NkShayaM sadyo ye naH shreyaHpratIpakAH
06080291 garuDo bhagavAnstotra stobhashChandomayaH prabhuH
06080292 rakShatvasheShakR^ichChrebhyo viShvaksenaH svanAmabhiH
06080301 sarvApadbhyo harernAma rUpayAnAyudhAni naH
06080302 buddhIndriyamanaHprANAnpAntu pArShadabhUShaNAH
06080311 yathA hi bhagavAneva vastutaH sadasachcha yat
06080312 satyenAnena naH sarve yAntu nAshamupadravAH
06080321 yathaikAtmyAnubhAvAnAM vikalparahitaH svayam
06080322 bhUShaNAyudhali~NgAkhyA dhatte shaktIH svamAyayA
06080331 tenaiva satyamAnena sarvaj~no bhagavAnhariH
06080332 pAtu sarvaiH svarUpairnaH sadA sarvatra sarvagaH
06080341 vidikShu dikShUrdhvamadhaH samantAdantarbahirbhagavAnnArasiMhaH
06080342 prahApaya lokabhayaM svanena svatejasA grastasamastatejAH
06080351 maghavannidamAkhyAtaM varma nArAyaNAtmakam
06080352 vijeShyase.a~njasA yena daMshito.asurayUthapAn
06080361 etaddhArayamANastu yaM yaM pashyati chakShuShA
06080362 padA vA saMspR^ishetsadyaH sAdhvasAtsa vimuchyate
06080371 na kutashchidbhayaM tasya vidyAM dhArayato bhavet
06080372 rAjadasyugrahAdibhyo vyAdhyAdibhyashcha karhichit
06080381 imAM vidyAM purA kashchitkaushiko dhArayandvijaH
06080382 yogadhAraNayA svA~NgaM jahau sa marudhanvani
06080391 tasyopari vimAnena gandharvapatirekadA
06080392 yayau chitrarathaH strIbhirvR^ito yatra dvijakShayaH
06080401 gaganAnnyapatatsadyaH savimAno hyavAkShirAH
06080402 sa vAlikhilyavachanAdasthInyAdAya vismitaH
06080403 prAsya prAchIsarasvatyAM snAtvA dhAma svamanvagAt
06080410 shrIshuka uvAcha
06080411 ya idaM shR^iNuyAtkAle yo dhArayati chAdR^itaH
06080412 taM namasyanti bhUtAni muchyate sarvato bhayAt
06080421 etAM vidyAmadhigato vishvarUpAchChatakratuH
06080422 trailokyalakShmIM bubhuje vinirjitya mR^idhe.asurAn
06090010 shrIshuka uvAcha
06090011 tasyAsanvishvarUpasya shirAMsi trINi bhArata
06090012 somapIthaM surApIthamannAdamiti shushruma
06090021 sa vai barhiShi devebhyo bhAgaM pratyakShamuchchakaiH
06090022 adadadyasya pitaro devAH saprashrayaM nR^ipa
06090031 sa eva hi dadau bhAgaM parokShamasurAnprati
06090032 yajamAno.avahadbhAgaM mAtR^isnehavashAnugaH
06090041 taddevahelanaM tasya dharmAlIkaM sureshvaraH
06090042 AlakShya tarasA bhItastachChIrShANyachChinadruShA
06090051 somapIthaM tu yattasya shira AsItkapi~njalaH
06090052 kalavi~NkaH surApIthamannAdaM yatsa tittiriH
06090061 brahmahatyAma~njalinA jagrAha yadapIshvaraH
06090062 saMvatsarAnte tadaghaM bhUtAnAM sa vishuddhaye
06090063 bhUmyambudrumayoShidbhyashchaturdhA vyabhajaddhariH
06090071 bhUmisturIyaM jagrAha khAtapUravareNa vai
06090072 IriNaM brahmahatyAyA rUpaM bhUmau pradR^ishyate
06090081 turyaM ChedaviroheNa vareNa jagR^ihurdrumAH
06090082 teShAM niryAsarUpeNa brahmahatyA pradR^ishyate
06090091 shashvatkAmavareNAMhasturIyaM jagR^ihuH striyaH
06090092 rajorUpeNa tAsvaMho mAsi mAsi pradR^ishyate
06090101 dravyabhUyovareNApasturIyaM jagR^ihurmalam
06090102 tAsu budbudaphenAbhyAM dR^iShTaM taddharati kShipan
06090111 hataputrastatastvaShTA juhAvendrAya shatrave
06090112 indrashatro vivardhasva mA chiraM jahi vidviSham
06090121 athAnvAhAryapachanAdutthito ghoradarshanaH
06090122 kR^itAnta iva lokAnAM yugAntasamaye yathA
06090131 viShvagvivardhamAnaM tamiShumAtraM dine dine
06090132 dagdhashailapratIkAshaM sandhyAbhrAnIkavarchasam
06090141 taptatAmrashikhAshmashruM madhyAhnArkogralochanam
06090151 dedIpyamAne trishikhe shUla Aropya rodasI
06090152 nR^ityantamunnadantaM cha chAlayantaM padA mahIm
06090161 darIgambhIravaktreNa pibatA cha nabhastalam
06090162 lihatA jihvayarkShANi grasatA bhuvanatrayam
06090171 mahatA raudradaMShTreNa jR^imbhamANaM muhurmuhuH
06090172 vitrastA dudruvurlokA vIkShya sarve disho dasha
06090181 yenAvR^itA ime lokAstapasA tvAShTramUrtinA
06090182 sa vai vR^itra iti proktaH pApaH paramadAruNaH
06090191 taM nijaghnurabhidrutya sagaNA vibudharShabhAH
06090192 svaiH svairdivyAstrashastraughaiH so.agrasattAni kR^itsnashaH
06090201 tataste vismitAH sarve viShaNNA grastatejasaH
06090202 pratya~nchamAdipuruShamupatasthuH samAhitAH
06090210 shrIdevA UchuH
06090211 vAyvambarAgnyapkShitayastrilokA brahmAdayo ye vayamudvijantaH
06090212 harAma yasmai balimantako.asau bibheti yasmAdaraNaM tato naH
06090221 avismitaM taM paripUrNakAmaM svenaiva lAbhena samaM prashAntam
06090222 vinopasarpatyaparaM hi bAlishaH shvalA~NgulenAtititarti sindhum
06090231 yasyorushR^i~Nge jagatIM svanAvaM manuryathAbadhya tatAra durgam
06090232 sa eva nastvAShTrabhayAddurantAttrAtAshritAnvAricharo.api nUnam
06090241 purA svayambhUrapi saMyamAmbhasyudIrNavAtormiravaiH karAle
06090242 eko.aravindAtpatitastatAra tasmAdbhayAdyena sa no.astu pAraH
06090251 ya eka Isho nijamAyayA naH sasarja yenAnusR^ijAma vishvam
06090252 vayaM na yasyApi puraH samIhataH pashyAma li~NgaM pR^ithagIshamAninaH
06090261 yo naH sapatnairbhR^ishamardyamAnAndevarShitirya~NnR^iShu nitya eva
06090262 kR^itAvatArastanubhiH svamAyayA kR^itvAtmasAtpAti yuge yuge cha
06090271 tameva devaM vayamAtmadaivataM paraM pradhAnaM puruShaM vishvamanyam
06090272 vrajAma sarve sharaNaM sharaNyaM svAnAM sa no dhAsyati shaM mahAtmA
06090280 shrIshuka uvAcha
06090281 iti teShAM mahArAja surANAmupatiShThatAm
06090282 pratIchyAM dishyabhUdAviH sha~NkhachakragadAdharaH
06090291 AtmatulyaiH ShoDashabhirvinA shrIvatsakaustubhau
06090292 paryupAsitamunnidra sharadamburuhekShaNam
06090301 dR^iShTvA tamavanau sarva IkShaNAhlAdaviklavAH
06090302 daNDavatpatitA rAja~nChanairutthAya tuShTuvuH
06090310 shrIdevA UchuH
06090311 namaste yaj~navIryAya vayase uta te namaH
06090312 namaste hyastachakrAya namaH supuruhUtaye
06090321 yatte gatInAM tisR^iNAmIshituH paramaM padam
06090322 nArvAchIno visargasya dhAtarveditumarhati
06090331 oM namaste.astu bhagavannArAyaNa vAsudevAdipuruSha mahApuruSha mahAnubhAva paramama~Ngala
paramakalyANa paramakAruNika kevala jagadAdhAra lokaikanAtha sarveshvara lakShmInAtha
paramahaMsaparivrAjakaiH parameNAtmayogasamAdhinA
paribhAvitaparisphuTapAramahaMsyadharmeNodghATitatamaHkapATadvAre chitte.apAvR^ita Atmaloke
svayamupalabdhanijasukhAnubhavo bhavAn
06090341 duravabodha iva tavAyaM vihArayogo yadasharaNo.asharIra idamanavekShitAsmatsamavAya
AtmanaivAvikriyamANena saguNamaguNaH sR^ijasi pAsi harasi
06090351 atha tatra bhavAnkiM devadattavadiha guNavisargapatitaH pAratantryeNa svakR^itakushalAkushalaM
phalamupAdadAtyAhosvidAtmArAma upashamashIlaH sama~njasadarshana udAsta iti ha vAva na vidAmaH
06090361 na hi virodha ubhayaM bhagavatyaparimitaguNagaNa Ishvare.anavagAhyamAhAtmye
.arvAchInavikalpavitarkavichArapramANAbhAsakutarkashAstrakalilAntaHkaraNAshrayaduravagrahavAdinAM
vivAdAnavasara uparatasamastamAyAmaye kevala evAtmamAyAmantardhAya ko nvartho durghaTa iva bhavati
svarUpadvayAbhAvAt
06090371 samaviShamamatInAM matamanusarasi yathA rajjukhaNDaH sarpAdidhiyAm
06090381 sa eva hi punaH sarvavastuni vastusvarUpaH sarveshvaraH sakalajagatkAraNakAraNabhUtaH
sarvapratyagAtmatvAtsarvaguNAbhAsopalakShita eka eva paryavasheShitaH
06090391 atha ha vAva tava mahimAmR^itarasasamudravipruShA sakR^idavalIDhayA svamanasi
niShyandamAnAnavaratasukhena vismAritadR^iShTashrutaviShayasukhaleshAbhAsAH paramabhAgavatA ekAntino
bhagavati sarvabhUtapriyasuhR^idi sarvAtmani nitarAM nirantaraM nirvR^itamanasaH kathamu ha vA ete
madhumathana punaH svArthakushalA hyAtmapriyasuhR^idaH sAdhavastvachcharaNAmbujAnusevAM visR^ijanti na yatra
punarayaM saMsAraparyAvartaH
06090401 tribhuvanAtmabhavana trivikrama trinayana trilokamanoharAnubhAva tavaiva vibhUtayo
ditijadanujAdayashchApi teShAmupakramasamayo.ayamiti svAtmamAyayA
suranaramR^igamishritajalacharAkR^itibhiryathAparAdhaM daNDaM daNDadhara dadhartha evamenamapi bhagava~njahi
tvAShTramuta yadi manyase
06090411 asmAkaM tAvakAnAM tatatata natAnAM hare tava
charaNanalinayugaladhyAnAnubaddhahR^idayanigaDAnAM
svali~NgavivaraNenAtmasAtkR^itAnAmanukampAnura~njitavishadaruchirashishirasmitAvalokena
vigalitamadhuramukharasAmR^itakalayA chAntastApamanaghArhasi shamayitum
06090421 atha bhagavaMstavAsmAbhirakhilajagadutpattisthitilayanimittAyamAnadivyamAyAvinodasya
sakalajIvanikAyAnAmantarhR^idayeShu bahirapi cha brahmapratyagAtmasvarUpeNa pradhAnarUpeNa cha
yathAdeshakAladehAvasthAnavisheShaM tadupAdAnopalambhakatayAnubhavataH sarvapratyayasAkShiNa
AkAshasharIrasya sAkShAtparabrahmaNaH paramAtmanaH kiyAniha vArthavisheSho vij~nApanIyaH
syAdvisphuli~NgAdibhiriva hiraNyaretasaH
06090431 ata eva svayaM tadupakalpayAsmAkaM bhagavataH paramagurostava charaNashatapalAshachChAyAM
vividhavR^ijinasaMsAraparishramopashamanImupasR^itAnAM vayaM yatkAmenopasAditAH
06090441 atho Isha jahi tvAShTraM grasantaM bhuvanatrayam
06090442 grastAni yena naH kR^iShNa tejAMsyastrAyudhAni cha
06090451 haMsAya dahranilayAya nirIkShakAya kR^iShNAya mR^iShTayashase nirupakramAya
06090452 satsa~NgrahAya bhavapAnthanijAshramAptAvante parIShTagataye haraye namaste
06090460 shrIshuka uvAcha
06090461 athaivamIDito rAjansAdaraM tridashairhariH
06090462 svamupasthAnamAkarNya prAha tAnabhinanditaH
06090470 shrIbhagavAnuvAcha
06090471 prIto.ahaM vaH surashreShThA madupasthAnavidyayA
06090472 AtmaishvaryasmR^itiH puMsAM bhaktishchaiva yayA mayi
06090481 kiM durApaM mayi prIte tathApi vibudharShabhAH
06090482 mayyekAntamatirnAnyanmatto vA~nChati tattvavit
06090491 na veda kR^ipaNaH shreya Atmano guNavastudR^ik
06090492 tasya tAnichChato yachChedyadi so.api tathAvidhaH
06090501 svayaM niHshreyasaM vidvAnna vaktyaj~nAya karma hi
06090502 na rAti rogiNo.apathyaM vA~nChato.api bhiShaktamaH
06090511 maghavanyAta bhadraM vo dadhya~nchamR^iShisattamam
06090512 vidyAvratatapaHsAraM gAtraM yAchata mA chiram
06090521 sa vA adhigato dadhya~N~NashvibhyAM brahma niShkalam
06090522 yadvA ashvashiro nAma tayoramaratAM vyadhAt
06090531 dadhya~N~NAtharvaNastvaShTre varmAbhedyaM madAtmakam
06090532 vishvarUpAya yatprAdAttvaShTA yattvamadhAstataH
06090541 yuShmabhyaM yAchito.ashvibhyAM dharmaj~no.a~NgAni dAsyati
06090542 tatastairAyudhashreShTho vishvakarmavinirmitaH
06090543 yena vR^itrashiro hartA mattejaupabR^iMhitaH
06090551 tasminvinihate yUyaM tejo.astrAyudhasampadaH
06090552 bhUyaH prApsyatha bhadraM vo na hiMsanti cha matparAn
06100010 shrIbAdarAyaNiruvAcha
06100011 indramevaM samAdishya bhagavAnvishvabhAvanaH
06100012 pashyatAmanimeShANAM atraivAntardadhe hariH
06100021 tathAbhiyAchito devairR^iShirAtharvaNo mahAn
06100022 modamAna uvAchedaM prahasanniva bhArata
06100031 api vR^indArakA yUyaM na jAnItha sharIriNAm
06100032 saMsthAyAM yastvabhidroho duHsahashchetanApahaH
06100041 jijIviShUNAM jIvAnAmAtmA preShTha ihepsitaH
06100042 ka utsaheta taM dAtuM bhikShamANAya viShNave
06100050 shrIdevA UchuH
06100051 kiM nu taddustyajaM brahmanpuMsAM bhUtAnukampinAm
06100052 bhavadvidhAnAM mahatAM puNyashlokeDyakarmaNAm
06100061 nUnaM svArthaparo loko na veda parasa~NkaTam
06100062 yadi veda na yAcheta neti nAha yadIshvaraH
06100070 shrIR^iShiruvAcha
06100071 dharmaM vaH shrotukAmena yUyaM me pratyudAhR^itAH
06100072 eSha vaH priyamAtmAnaM tyajantaM santyajAmyaham
06100081 yo.adhruveNAtmanA nAthA na dharmaM na yashaH pumAn
06100082 Iheta bhUtadayayA sa shochyaH sthAvarairapi
06100091 etAvAnavyayo dharmaH puNyashlokairupAsitaH
06100092 yo bhUtashokaharShAbhyAmAtmA shochati hR^iShyati
06100101 aho dainyamaho kaShTaM pArakyaiH kShaNabha~NguraiH
06100102 yannopakuryAdasvArthairmartyaH svaj~nAtivigrahaiH
06100110 shrIbAdarAyaNiruvAcha
06100111 evaM kR^itavyavasito dadhya~N~NAtharvaNastanum
06100112 pare bhagavati brahmaNyAtmAnaM sannaya~njahau
06100121 yatAkShAsumanobuddhistattvadR^igdhvastabandhanaH
06100122 AsthitaH paramaM yogaM na dehaM bubudhe gatam
06100131 athendro vajramudyamya nirmitaM vishvakarmaNA
06100132 muneH shaktibhirutsikto bhagavattejasAnvitaH
06100141 vR^ito devagaNaiH sarvairgajendroparyashobhata
06100142 stUyamAno munigaNaistrailokyaM harShayanniva
06100151 vR^itramabhyadravachChatrumasurAnIkayUthapaiH
06100152 paryastamojasA rAjankruddho rudra ivAntakam
06100161 tataH surANAmasurai raNaH paramadAruNaH
06100162 tretAmukhe narmadAyAmabhavatprathame yuge
06100171 rudrairvasubhirAdityairashvibhyAM pitR^ivahnibhiH
06100172 marudbhirR^ibhubhiH sAdhyairvishvedevairmarutpatim
06100181 dR^iShTvA vajradharaM shakraM rochamAnaM svayA shriyA
06100182 nAmR^iShyannasurA rAjanmR^idhe vR^itrapuraHsarAH
06100191 namuchiH shambaro.anarvA dvimUrdhA R^iShabho.asuraH
06100192 hayagrIvaH sha~NkushirA viprachittirayomukhaH
06100201 pulomA vR^iShaparvA cha prahetirhetirutkalaH
06100202 daiteyA dAnavA yakShA rakShAMsi cha sahasrashaH
06100211 sumAlimAlipramukhAH kArtasvaraparichChadAH
06100212 pratiShidhyendrasenAgraM mR^ityorapi durAsadam
06100221 abhyardayannasambhrAntAH siMhanAdena durmadAH
06100222 gadAbhiH parighairbANaiH prAsamudgaratomaraiH
06100231 shUlaiH parashvadhaiH khaDgaiH shataghnIbhirbhushuNDibhiH
06100232 sarvato.avAkiranshastrairastraishcha vibudharShabhAn
06100241 na te.adR^ishyanta sa~nChannAH sharajAlaiH samantataH
06100242 pu~NkhAnupu~NkhapatitairjyotIMShIva nabhoghanaiH
06100251 na te shastrAstravarShaughA hyAseduH surasainikAn
06100252 ChinnAH siddhapathe devairlaghuhastaiH sahasradhA
06100261 atha kShINAstrashastraughA girishR^i~NgadrumopalaiH
06100262 abhyavarShansurabalaM chichChidustAMshcha pUrvavat
06100271 tAnakShatAnsvastimato nishAmya shastrAstrapUgairatha vR^itranAthAH
06100272 drumairdR^iShadbhirvividhAdrishR^i~NgairavikShatAMstatrasurindrasainikAn
06100281 sarve prayAsA abhavanvimoghAH kR^itAH kR^itA devagaNeShu daityaiH
06100282 kR^iShNAnukUleShu yathA mahatsu kShudraiH prayuktA UShatI rUkShavAchaH
06100291 te svaprayAsaM vitathaM nirIkShya harAvabhaktA hatayuddhadarpAH
06100292 palAyanAyAjimukhe visR^ijya patiM manaste dadhurAttasArAH
06100301 vR^itro.asurAMstAnanugAnmanasvI pradhAvataH prekShya babhASha etat
06100302 palAyitaM prekShya balaM cha bhagnaM bhayena tIvreNa vihasya vIraH
06100311 kAlopapannAM ruchirAM manasvinAM jagAda vAchaM puruShapravIraH
06100312 he viprachitte namuche pulomanmayAnarva~nChambara me shR^iNudhvam
06100321 jAtasya mR^ityurdhruva eva sarvataH pratikriyA yasya na cheha kL^iptA
06100322 loko yashashchAtha tato yadi hyamuM ko nAma mR^ityuM na vR^iNIta yuktam
06100331 dvau sammatAviha mR^ityU durApau yadbrahmasandhAraNayA jitAsuH
06100332 kalevaraM yogarato vijahyAdyadagraNIrvIrashaye.anivR^ittaH
06110010 shrIshuka uvAcha
06110011 ta evaM shaMsato dharmaM vachaH patyurachetasaH
06110012 naivAgR^ihNanta sambhrAntAH palAyanaparA nR^ipa
06110021 vishIryamANAM pR^itanAmAsurImasurarShabhaH
06110022 kAlAnukUlaistridashaiH kAlyamAnAmanAthavat
06110031 dR^iShTvAtapyata sa~Nkruddha indrashatruramarShitaH
06110032 tAnnivAryaujasA rAjannirbhartsyedamuvAcha ha
06110041 kiM va uchcharitairmAturdhAvadbhiH pR^iShThato hataiH
06110042 na hi bhItavadhaH shlAghyo na svargyaH shUramAninAm
06110051 yadi vaH pradhane shraddhA sAraM vA kShullakA hR^idi
06110052 agre tiShThata mAtraM me na chedgrAmyasukhe spR^ihA
06110061 evaM suragaNAnkruddho bhIShayanvapuShA ripUn
06110062 vyanadatsumahAprANo yena lokA vichetasaH
06110071 tena devagaNAH sarve vR^itravisphoTanena vai
06110072 nipeturmUrchChitA bhUmau yathaivAshaninA hatAH
06110081 mamarda padbhyAM surasainyamAturaM nimIlitAkShaM raNara~NgadurmadaH
06110082 gAM kampayannudyatashUla ojasA nAlaM vanaM yUthapatiryathonmadaH
06110091 vilokya taM vajradharo.atyamarShitaH svashatrave.abhidravate mahAgadAm
06110092 chikShepa tAmApatatIM suduHsahAM jagrAha vAmena kareNa lIlayA
06110101 sa indrashatruH kupito bhR^ishaM tayA mahendravAhaM gadayoruvikramaH
06110102 jaghAna kumbhasthala unnadanmR^idhe tatkarma sarve samapUjayannR^ipa
06110111 airAvato vR^itragadAbhimR^iShTo vighUrNito.adriH kulishAhato yathA
06110112 apAsaradbhinnamukhaH sahendro mu~nchannasR^iksaptadhanurbhR^ishArtaH
06110121 na sannavAhAya viShaNNachetase prAyu~Nkta bhUyaH sa gadAM mahAtmA
06110122 indro.amR^itasyandikarAbhimarsha vItavyathakShatavAho.avatasthe
06110131 sa taM nR^ipendrAhavakAmyayA ripuM vajrAyudhaM bhrAtR^ihaNaM vilokya
06110132 smaraMshcha tatkarma nR^ishaMsamaMhaH shokena mohena hasa~njagAda
06110140 shrIvR^itra uvAcha
06110141 diShTyA bhavAnme samavasthito ripuryo brahmahA guruhA bhrAtR^ihA cha
06110142 diShTyAnR^iNo.adyAhamasattama tvayA machChUlanirbhinnadR^iShaddhR^idAchirAt
06110151 yo no.agrajasyAtmavido dvijAtergurorapApasya cha dIkShitasya
06110152 vishrabhya khaDgena shirAMsyavR^ishchatpashorivAkaruNaH svargakAmaH
06110161 shrIhrIdayAkIrtibhirujjhitaM tvAM svakarmaNA puruShAdaishcha garhyam
06110162 kR^ichChreNa machChUlavibhinnadehamaspR^iShTavahniM samadanti gR^idhrAH
06110171 anye.anu ye tveha nR^ishaMsamaj~nA yadudyatAstrAH praharanti mahyam
06110172 tairbhUtanAthAnsagaNAnnishAta trishUlanirbhinnagalairyajAmi
06110181 atho hare me kulishena vIra hartA pramathyaiva shiro yadIha
06110182 tatrAnR^iNo bhUtabaliM vidhAya manasvinAM pAdarajaH prapatsye
06110191 suresha kasmAnna hinoShi vajraM puraH sthite vairiNi mayyamogham
06110192 mA saMshayiShThA na gadeva vajraH syAnniShphalaH kR^ipaNArtheva yAch~nA
06110201 nanveSha vajrastava shakra tejasA harerdadhIchestapasA cha tejitaH
06110202 tenaiva shatruM jahi viShNuyantrito yato harirvijayaH shrIrguNAstataH
06110211 ahaM samAdhAya mano yathAha naH sa~NkarShaNastachcharaNAravinde
06110212 tvadvajraraMholulitagrAmyapAsho gatiM muneryAmyapaviddhalokaH
06110221 puMsAM kilaikAntadhiyAM svakAnAM yAH sampado divi bhUmau rasAyAm
06110222 na rAti yaddveSha udvega AdhirmadaH kalirvyasanaM samprayAsaH
06110231 traivargikAyAsavighAtamasmatpatirvidhatte puruShasya shakra
06110232 tato.anumeyo bhagavatprasAdo yo durlabho.aki~nchanagocharo.anyaiH
06110241 ahaM hare tava pAdaikamUla dAsAnudAso bhavitAsmi bhUyaH
06110242 manaH smaretAsupaterguNAMste gR^iNIta vAkkarma karotu kAyaH
06110251 na nAkapR^iShThaM na cha pArameShThyaM na sArvabhaumaM na rasAdhipatyam
06110252 na yogasiddhIrapunarbhavaM vA sama~njasa tvA virahayya kA~NkShe
06110261 ajAtapakShA iva mAtaraM khagAH stanyaM yathA vatsatarAH kShudhArtAH
06110262 priyaM priyeva vyuShitaM viShaNNA mano.aravindAkSha didR^ikShate tvAm
06110271 mamottamashlokajaneShu sakhyaM saMsArachakre bhramataH svakarmabhiH
06110272 tvanmAyayAtmAtmajadArageheShvAsaktachittasya na nAtha bhUyAt
06120010 shrIR^iShiruvAcha
06120011 evaM jihAsurnR^ipa dehamAjau mR^ityuM varaM vijayAnmanyamAnaH
06120012 shUlaM pragR^ihyAbhyapatatsurendraM yathA mahApuruShaM kaiTabho.apsu
06120021 tato yugAntAgnikaThorajihvamAvidhya shUlaM tarasAsurendraH
06120022 kShiptvA mahendrAya vinadya vIro hato.asi pApeti ruShA jagAda
06120031 kha ApatattadvichaladgraholkavannirIkShya duShprekShyamajAtaviklavaH
06120032 vajreNa vajrI shataparvaNAchChinadbhujaM cha tasyoragarAjabhogam
06120041 ChinnaikabAhuH parigheNa vR^itraH saMrabdha AsAdya gR^ihItavajram
06120042 hanau tatADendramathAmarebhaM vajraM cha hastAnnyapatanmaghonaH
06120051 vR^itrasya karmAtimahAdbhutaM tatsurAsurAshchAraNasiddhasa~NghAH
06120052 apUjayaMstatpuruhUtasa~NkaTaM nirIkShya hA heti vichukrushurbhR^isham
06120061 indro na vajraM jagR^ihe vilajjitashchyutaM svahastAdarisannidhau punaH
06120062 tamAha vR^itro hara Attavajro jahi svashatruM na viShAdakAlaH
06120071 yuyutsatAM kutrachidAtatAyinAM jayaH sadaikatra na vai parAtmanAm
06120072 vinaikamutpattilayasthitIshvaraM sarvaj~namAdyaM puruShaM sanAtanam
06120081 lokAH sapAlA yasyeme shvasanti vivashA vashe
06120082 dvijA iva shichA baddhAH sa kAla iha kAraNam
06120091 ojaH saho balaM prANamamR^itaM mR^ityumeva cha
06120092 tamaj~nAya jano hetumAtmAnaM manyate jaDam
06120101 yathA dArumayI nArI yathA patramayo mR^igaH
06120102 evaM bhUtAni maghavannIshatantrANi viddhi bhoH
06120111 puruShaH prakR^itirvyaktamAtmA bhUtendriyAshayAH
06120112 shaknuvantyasya sargAdau na vinA yadanugrahAt
06120121 avidvAnevamAtmAnaM manyate.anIshamIshvaram
06120122 bhUtaiH sR^ijati bhUtAni grasate tAni taiH svayam
06120131 AyuH shrIH kIrtiraishvaryamAshiShaH puruShasya yAH
06120132 bhavantyeva hi tatkAle yathAnichChorviparyayAH
06120141 tasmAdakIrtiyashasorjayApajayayorapi
06120142 samaH syAtsukhaduHkhAbhyAM mR^ityujIvitayostathA
06120151 sattvaM rajastama iti prakR^iternAtmano guNAH
06120152 tatra sAkShiNamAtmAnaM yo veda sa na badhyate
06120161 pashya mAM nirjitaM shatru vR^ikNAyudhabhujaM mR^idhe
06120162 ghaTamAnaM yathAshakti tava prANajihIrShayA
06120171 prANaglaho.ayaM samara iShvakSho vAhanAsanaH
06120172 atra na j~nAyate.amuShya jayo.amuShya parAjayaH
06120180 shrIshuka uvAcha
06120181 indro vR^itravachaH shrutvA gatAlIkamapUjayat
06120182 gR^ihItavajraH prahasaMstamAha gatavismayaH
06120190 indra uvAcha
06120191 aho dAnava siddho.asi yasya te matirIdR^ishI
06120192 bhaktaH sarvAtmanAtmAnaM suhR^idaM jagadIshvaram
06120201 bhavAnatArShInmAyAM vai vaiShNavIM janamohinIm
06120202 yadvihAyAsuraM bhAvaM mahApuruShatAM gataH
06120211 khalvidaM mahadAshcharyaM yadrajaHprakR^itestava
06120212 vAsudeve bhagavati sattvAtmani dR^iDhA matiH
06120221 yasya bhaktirbhagavati harau niHshreyaseshvare
06120222 vikrIDato.amR^itAmbhodhau kiM kShudraiH khAtakodakaiH
06120230 shrIshuka uvAcha
06120231 iti bruvANAvanyonyaM dharmajij~nAsayA nR^ipa
06120232 yuyudhAte mahAvIryAvindravR^itrau yudhAmpatI
06120241 Avidhya parighaM vR^itraH kArShNAyasamarindamaH
06120242 indrAya prAhiNodghoraM vAmahastena mAriSha
06120251 sa tu vR^itrasya parighaM karaM cha karabhopamam
06120252 chichCheda yugapaddevo vajreNa shataparvaNA
06120261 dorbhyAmutkR^ittamUlAbhyAM babhau raktasravo.asuraH
06120262 ChinnapakSho yathA gotraH khAdbhraShTo vajriNA hataH
06120271 mahAprANo mahAvIryo mahAsarpa iva dvipam
06120272 kR^itvAdharAM hanuM bhUmau daityo divyuttarAM hanum
06120281 nabhogambhIravaktreNa leliholbaNajihvayA
06120282 daMShTrAbhiH kAlakalpAbhirgrasanniva jagattrayam
06120291 atimAtramahAkAya AkShipaMstarasA girIn
06120292 girirATpAdachArIva padbhyAM nirjarayanmahIm
06120301 jagrAsa sa samAsAdya vajriNaM sahavAhanam
06120302 vR^itragrastaM tamAlokya saprajApatayaH surAH
06120303 hA kaShTamiti nirviNNAshchukrushuH samaharShayaH
06120311 nigIrNo.apyasurendreNa na mamArodaraM gataH
06120312 mahApuruShasannaddho yogamAyAbalena cha
06120321 bhittvA vajreNa tatkukShiM niShkramya balabhidvibhuH
06120322 uchchakarta shiraH shatrorgirishR^i~NgamivaujasA
06120331 vajrastu tatkandharamAshuvegaH kR^intansamantAtparivartamAnaH
06120332 nyapAtayattAvadahargaNena yo jyotiShAmayane vArtrahatye
06120341 tadA cha khe dundubhayo vinedurgandharvasiddhAH samaharShisa~NghAH
06120342 vArtraghnali~NgaistamabhiShTuvAnA mantrairmudA kusumairabhyavarShan
06120351 vR^itrasya dehAnniShkrAntamAtmajyotirarindama
06120352 pashyatAM sarvadevAnAmalokaM samapadyata
06130010 shrIshuka uvAcha
06130011 vR^itre hate trayo lokA vinA shakreNa bhUrida
06130012 sapAlA hyabhavansadyo vijvarA nirvR^itendriyAH
06130021 devarShipitR^ibhUtAni daityA devAnugAH svayam
06130022 pratijagmuH svadhiShNyAni brahmeshendrAdayastataH
06130030 shrIrAjovAcha
06130031 indrasyAnirvR^iterhetuM shrotumichChAmi bho mune
06130032 yenAsansukhino devA harerduHkhaM kuto.abhavat
06130040 shrIshuka uvAcha
06130041 vR^itravikramasaMvignAH sarve devAH saharShibhiH
06130042 tadvadhAyArthayannindraM naichChadbhIto bR^ihadvadhAt
06130050 indra uvAcha
06130051 strIbhUdrumajalaireno vishvarUpavadhodbhavam
06130052 vibhaktamanugR^ihNadbhirvR^itrahatyAM kva mArjmyaham
06130060 shrIshuka uvAcha
06130061 R^iShayastadupAkarNya mahendramidamabruvan
06130062 yAjayiShyAma bhadraM te hayamedhena mA sma bhaiH
06130071 hayamedhena puruShaM paramAtmAnamIshvaram
06130072 iShTvA nArAyaNaM devaM mokShyase.api jagadvadhAt
06130081 brahmahA pitR^ihA goghno mAtR^ihAchAryahAghavAn
06130082 shvAdaH pulkasako vApi shuddhyeranyasya kIrtanAt
06130091 tamashvamedhena mahAmakhena shraddhAnvito.asmAbhiranuShThitena
06130092 hatvApi sabrahmacharAcharaM tvaM na lipyase kiM khalanigraheNa
06130100 shrIshuka uvAcha
06130101 evaM sa~nchodito viprairmarutvAnahanadripum
06130102 brahmahatyA hate tasminnAsasAda vR^iShAkapim
06130111 tayendraH smAsahattApaM nirvR^itirnAmumAvishat
06130112 hrImantaM vAchyatAM prAptaM sukhayantyapi no guNAH
06130121 tAM dadarshAnudhAvantIM chANDAlImiva rUpiNIm
06130122 jarayA vepamAnA~NgIM yakShmagrastAmasR^ikpaTAm
06130131 vikIrya palitAnkeshAMstiShTha tiShTheti bhAShiNIm
06130132 mInagandhyasugandhena kurvatIM mArgadUShaNam
06130141 nabho gato dishaH sarvAH sahasrAkSho vishAmpate
06130142 prAgudIchIM dishaM tUrNaM praviShTo nR^ipa mAnasam
06130151 sa AvasatpuShkaranAlatantUnalabdhabhogo yadihAgnidUtaH
06130152 varShANi sAhasramalakShito.antaH sa~nchintayanbrahmavadhAdvimokSham
06130161 tAvattriNAkaM nahuShaH shashAsa vidyAtapoyogabalAnubhAvaH
06130162 sa sampadaishvaryamadAndhabuddhirnItastirashchAM gatimindrapatnyA
06130171 tato gato brahmagiropahUta R^itambharadhyAnanivAritAghaH
06130172 pApastu digdevatayA hataujAstaM nAbhyabhUdavitaM viShNupatnyA
06130181 taM cha brahmarShayo.abhyetya hayamedhena bhArata
06130182 yathAvaddIkShayAM chakruH puruShArAdhanena ha
06130191 athejyamAne puruShe sarvadevamayAtmani
06130192 ashvamedhe mahendreNa vitate brahmavAdibhiH
06130201 sa vai tvAShTravadho bhUyAnapi pApachayo nR^ipa
06130202 nItastenaiva shUnyAya nIhAra iva bhAnunA
06130211 sa vAjimedhena yathoditena vitAyamAnena marIchimishraiH
06130212 iShTvAdhiyaj~naM puruShaM purANamindro mahAnAsa vidhUtapApaH
06130221 idaM mahAkhyAnamasheShapApmanAM prakShAlanaM tIrthapadAnukIrtanam
06130222 bhaktyuchChrayaM bhaktajanAnuvarNanaM mahendramokShaM vijayaM marutvataH
06130231 paTheyurAkhyAnamidaM sadA budhAH shR^iNvantyatho parvaNi parvaNIndriyam
06130232 dhanyaM yashasyaM nikhilAghamochanaM ripu~njayaM svastyayanaM tathAyuSham
06140010 shrIparIkShiduvAcha
06140011 rajastamaHsvabhAvasya brahmanvR^itrasya pApmanaH
06140012 nArAyaNe bhagavati kathamAsIddR^iDhA matiH
06140021 devAnAM shuddhasattvAnAmR^iShINAM chAmalAtmanAm
06140022 bhaktirmukundacharaNe na prAyeNopajAyate
06140031 rajobhiH samasa~NkhyAtAH pArthivairiha jantavaH
06140032 teShAM ye kechanehante shreyo vai manujAdayaH
06140041 prAyo mumukShavasteShAM kechanaiva dvijottama
06140042 mumukShUNAM sahasreShu kashchinmuchyeta sidhyati
06140051 muktAnAmapi siddhAnAM nArAyaNaparAyaNaH
06140052 sudurlabhaH prashAntAtmA koTiShvapi mahAmune
06140061 vR^itrastu sa kathaM pApaH sarvalokopatApanaH
06140062 itthaM dR^iDhamatiH kR^iShNa AsItsa~NgrAma ulbaNe
06140071 atra naH saMshayo bhUyA~nChrotuM kautUhalaM prabho
06140072 yaH pauruSheNa samare sahasrAkShamatoShayat
06140080 shrIsUta uvAcha
06140081 parIkShito.atha samprashnaM bhagavAnbAdarAyaNiH
06140082 nishamya shraddadhAnasya pratinandya vacho.abravIt
06140090 shrIshuka uvAcha
06140091 shR^iNuShvAvahito rAjannitihAsamimaM yathA
06140092 shrutaM dvaipAyanamukhAnnAradAddevalAdapi
06140101 AsIdrAjA sArvabhaumaH shUraseneShu vai nR^ipa
06140102 chitraketuriti khyAto yasyAsItkAmadhu~NmahI
06140111 tasya bhAryAsahasrANAM sahasrANi dashAbhavan
06140112 sAntAnikashchApi nR^ipo na lebhe tAsu santatim
06140121 rUpaudAryavayojanma vidyaishvaryashriyAdibhiH
06140122 sampannasya guNaiH sarvaishchintA bandhyApaterabhUt
06140131 na tasya sampadaH sarvA mahiShyo vAmalochanAH
06140132 sArvabhaumasya bhUshcheyamabhavanprItihetavaH
06140141 tasyaikadA tu bhavanama~NgirA bhagavAnR^iShiH
06140142 lokAnanucharannetAnupAgachChadyadR^ichChayA
06140151 taM pUjayitvA vidhivatpratyutthAnArhaNAdibhiH
06140152 kR^itAtithyamupAsIdatsukhAsInaM samAhitaH
06140161 maharShistamupAsInaM prashrayAvanataM kShitau
06140162 pratipUjya mahArAja samAbhAShyedamabravIt
06140170 a~NgirA uvAcha
06140171 api te.anAmayaM svasti prakR^itInAM tathAtmanaH
06140172 yathA prakR^itibhirguptaH pumAnrAjA cha saptabhiH
06140181 AtmAnaM prakR^itiShvaddhA nidhAya shreya ApnuyAt
06140182 rAj~nA tathA prakR^itayo naradevAhitAdhayaH
06140191 api dArAH prajAmAtyA bhR^ityAH shreNyo.atha mantriNaH
06140192 paurA jAnapadA bhUpA AtmajA vashavartinaH
06140201 yasyAtmAnuvashashchetsyAtsarve tadvashagA ime
06140202 lokAH sapAlA yachChanti sarve balimatandritAH
06140211 AtmanaH prIyate nAtmA parataH svata eva vA
06140212 lakShaye.alabdhakAmaM tvAM chintayA shabalaM mukham
06140221 evaM vikalpito rAjanviduShA muninApi saH
06140222 prashrayAvanato.abhyAha prajAkAmastato munim
06140230 chitraketuruvAcha
06140231 bhagavankiM na viditaM tapoj~nAnasamAdhibhiH
06140232 yoginAM dhvastapApAnAM bahirantaH sharIriShu
06140241 tathApi pR^ichChato brUyAM brahmannAtmani chintitam
06140242 bhavato viduShashchApi choditastvadanuj~nayA
06140251 lokapAlairapi prArthyAH sAmrAjyaishvaryasampadaH
06140252 na nandayantyaprajaM mAM kShuttR^iTkAmamivApare
06140261 tataH pAhi mahAbhAga pUrvaiH saha gataM tamaH
06140262 yathA tarema duShpAraM prajayA tadvidhehi naH
06140270 shrIshuka uvAcha
06140271 ityarthitaH sa bhagavAnkR^ipAlurbrahmaNaH sutaH
06140272 shrapayitvA charuM tvAShTraM tvaShTAramayajadvibhuH
06140281 jyeShThA shreShThA cha yA rAj~no mahiShINAM cha bhArata
06140282 nAmnA kR^itadyutistasyai yaj~nochChiShTamadAddvijaH
06140291 athAha nR^ipatiM rAjanbhavitaikastavAtmajaH
06140292 harShashokapradastubhyamiti brahmasuto yayau
06140301 sApi tatprAshanAdeva chitraketoradhArayat
06140302 garbhaM kR^itadyutirdevI kR^ittikAgnerivAtmajam
06140311 tasyA anudinaM garbhaH shuklapakSha ivoDupaH
06140312 vavR^idhe shUrasenesha tejasA shanakairnR^ipa
06140321 atha kAla upAvR^itte kumAraH samajAyata
06140322 janayanshUrasenAnAM shR^iNvatAM paramAM mudam
06140331 hR^iShTo rAjA kumArasya snAtaH shuchirala~NkR^itaH
06140332 vAchayitvAshiSho vipraiH kArayAmAsa jAtakam
06140341 tebhyo hiraNyaM rajataM vAsAMsyAbharaNAni cha
06140342 grAmAnhayAngajAnprAdAddhenUnAmarbudAni ShaT
06140351 vavarSha kAmAnanyeShAM parjanya iva dehinAm
06140352 dhanyaM yashasyamAyuShyaM kumArasya mahAmanAH
06140361 kR^ichChralabdhe.atha rAjarShestanaye.anudinaM pituH
06140362 yathA niHsvasya kR^ichChrApte dhane sneho.anvavardhata
06140371 mAtustvatitarAM putre sneho mohasamudbhavaH
06140372 kR^itadyuteH sapatnInAM prajAkAmajvaro.abhavat
06140381 chitraketoratiprItiryathA dAre prajAvati
06140382 na tathAnyeShu sa~njaj~ne bAlaM lAlayato.anvaham
06140391 tAH paryatapyannAtmAnaM garhayantyo.abhyasUyayA
06140392 Anapatyena duHkhena rAj~nashchAnAdareNa cha
06140401 dhigaprajAM striyaM pApAM patyushchAgR^ihasammatAm
06140402 suprajAbhiH sapatnIbhirdAsImiva tiraskR^itAm
06140411 dAsInAM ko nu santApaH svAminaH paricharyayA
06140412 abhIkShNaM labdhamAnAnAM dAsyA dAsIva durbhagAH
06140421 evaM sandahyamAnAnAM sapatnyAH putrasampadA
06140422 rAj~no.asammatavR^ittInAM vidveSho balavAnabhUt
06140431 vidveShanaShTamatayaH striyo dAruNachetasaH
06140432 garaM daduH kumArAya durmarShA nR^ipatiM prati
06140441 kR^itadyutirajAnantI sapatnInAmaghaM mahat
06140442 supta eveti sa~nchintya nirIkShya vyacharadgR^ihe
06140451 shayAnaM suchiraM bAlamupadhArya manIShiNI
06140452 putramAnaya me bhadre iti dhAtrImachodayat
06140461 sA shayAnamupavrajya dR^iShTvA chottAralochanam
06140462 prANendriyAtmabhistyaktaM hatAsmItyapatadbhuvi
06140471 tasyAstadAkarNya bhR^ishAturaM svaraM ghnantyAH karAbhyAmura uchchakairapi
06140472 pravishya rAj~nI tvarayAtmajAntikaM dadarsha bAlaM sahasA mR^itaM sutam
06140481 papAta bhUmau parivR^iddhayA shuchA mumoha vibhraShTashiroruhAmbarA
06140491 tato nR^ipAntaHpuravartino janA narAshcha nAryashcha nishamya rodanam
06140492 Agatya tulyavyasanAH suduHkhitAstAshcha vyalIkaM ruruduH kR^itAgasaH
06140501 shrutvA mR^itaM putramalakShitAntakaM vinaShTadR^iShTiH prapatanskhalanpathi
06140502 snehAnubandhaidhitayA shuchA bhR^ishaM vimUrchChito.anuprakR^itirdvijairvR^itaH
06140511 papAta bAlasya sa pAdamUle mR^itasya visrastashiroruhAmbaraH
06140512 dIrghaM shvasanbAShpakaloparodhato niruddhakaNTho na shashAka bhAShitum
06140521 patiM nirIkShyorushuchArpitaM tadA mR^itaM cha bAlaM sutamekasantatim
06140522 janasya rAj~nI prakR^iteshcha hR^idrujaM satI dadhAnA vilalApa chitradhA
06140531 stanadvayaM ku~Nkumapa~NkamaNDitaM niShi~nchatI sA~njanabAShpabindubhiH
06140532 vikIrya keshAnvigalatsrajaH sutaM shushocha chitraM kurarIva susvaram
06140541 aho vidhAtastvamatIva bAlisho yastvAtmasR^iShTyapratirUpamIhase
06140542 pare nu jIvatyaparasya yA mR^itirviparyayashchettvamasi dhruvaH paraH
06140551 na hi kramashchediha mR^ityujanmanoH sharIriNAmastu tadAtmakarmabhiH
06140552 yaH snehapAsho nijasargavR^iddhaye svayaM kR^itaste tamimaM vivR^ishchasi
06140561 tvaM tAta nArhasi cha mAM kR^ipaNAmanAthAM
06140562 tyaktuM vichakShva pitaraM tava shokataptam
06140563 a~njastarema bhavatAprajadustaraM yad
06140564 dhvAntaM na yAhyakaruNena yamena dUram
06140571 uttiShTha tAta ta ime shishavo vayasyAs
06140572 tvAmAhvayanti nR^ipanandana saMvihartum
06140573 suptashchiraM hyashanayA cha bhavAnparIto
06140574 bhu~NkShva stanaM piba shucho hara naH svakAnAm
06140581 nAhaM tanUja dadR^ishe hatama~NgalA te
06140582 mugdhasmitaM muditavIkShaNamAnanAbjam
06140583 kiM vA gato.asyapunaranvayamanyalokaM
06140584 nIto.aghR^iNena na shR^iNomi kalA giraste
06140590 shrIshuka uvAcha
06140591 vilapantyA mR^itaM putramiti chitravilApanaiH
06140592 chitraketurbhR^ishaM tapto muktakaNTho ruroda ha
06140601 tayorvilapatoH sarve dampatyostadanuvratAH
06140602 ruruduH sma narA nAryaH sarvamAsIdachetanam
06140611 evaM kashmalamApannaM naShTasaMj~namanAyakam
06140612 j~nAtvA~NgirA nAma R^iShirAjagAma sanAradaH
06150010 shrIshuka uvAcha
06150011 UchaturmR^itakopAnte patitaM mR^itakopamam
06150012 shokAbhibhUtaM rAjAnaM bodhayantau saduktibhiH
06150021 ko.ayaM syAttava rAjendra bhavAnyamanushochati
06150022 tvaM chAsya katamaH sR^iShTau puredAnImataH param
06150031 yathA prayAnti saMyAnti srotovegena bAlukAH
06150032 saMyujyante viyujyante tathA kAlena dehinaH
06150041 yathA dhAnAsu vai dhAnA bhavanti na bhavanti cha
06150042 evaM bhUtAni bhUteShu choditAnIshamAyayA
06150051 vayaM cha tvaM cha ye cheme tulyakAlAshcharAcharAH
06150052 janmamR^ityoryathA pashchAtprA~NnaivamadhunApi bhoH
06150061 bhUtairbhUtAni bhUteshaH sR^ijatyavati hanti cha
06150062 AtmasR^iShTairasvatantrairanapekSho.api bAlavat
06150071 dehena dehino rAjandehAddeho.abhijAyate
06150072 bIjAdeva yathA bIjaM dehyartha iva shAshvataH
06150081 dehadehivibhAgo.ayamavivekakR^itaH purA
06150082 jAtivyaktivibhAgo.ayaM yathA vastuni kalpitaH
06150090 shrIshuka uvAcha
06150091 evamAshvAsito rAjA chitraketurdvijoktibhiH
06150092 vimR^ijya pANinA vaktramAdhimlAnamabhAShata
06150100 shrIrAjovAcha
06150101 kau yuvAM j~nAnasampannau mahiShThau cha mahIyasAm
06150102 avadhUtena veSheNa gUDhAviha samAgatau
06150111 charanti hyavanau kAmaM brAhmaNA bhagavatpriyAH
06150112 mAdR^ishAM grAmyabuddhInAM bodhAyonmattali~NginaH
06150121 kumAro nArada R^ibhura~NgirA devalo.asitaH
06150122 apAntaratamA vyAso mArkaNDeyo.atha gautamaH
06150131 vasiShTho bhagavAnrAmaH kapilo bAdarAyaNiH
06150132 durvAsA yAj~navalkyashcha jAtukarNastathAruNiH
06150141 romashashchyavano datta AsuriH sapata~njaliH
06150142 R^iShirvedashirA dhaumyo muniH pa~nchashikhastathA
06150151 hiraNyanAbhaH kaushalyaH shrutadeva R^itadhvajaH
06150152 ete pare cha siddheshAshcharanti j~nAnahetavaH
06150161 tasmAdyuvAM grAmyapashormama mUDhadhiyaH prabhU
06150162 andhe tamasi magnasya j~nAnadIpa udIryatAm
06150170 shrIa~NgirA uvAcha
06150171 ahaM te putrakAmasya putrado.asmya~NgirA nR^ipa
06150172 eSha brahmasutaH sAkShAnnArado bhagavAnR^iShiH
06150181 itthaM tvAM putrashokena magnaM tamasi dustare
06150182 atadarhamanusmR^itya mahApuruShagocharam
06150191 anugrahAya bhavataH prAptAvAvAmiha prabho
06150192 brahmaNyo bhagavadbhakto nAvAsAditumarhasi
06150201 tadaiva te paraM j~nAnaM dadAmi gR^ihamAgataH
06150202 j~nAtvAnyAbhiniveshaM te putrameva dadAmyaham
06150211 adhunA putriNAM tApo bhavataivAnubhUyate
06150212 evaM dArA gR^ihA rAyo vividhaishvaryasampadaH
06150221 shabdAdayashcha viShayAshchalA rAjyavibhUtayaH
06150222 mahI rAjyaM balaM koSho bhR^ityAmAtyasuhR^ijjanAH
06150231 sarve.api shUraseneme shokamohabhayArtidAH
06150232 gandharvanagaraprakhyAH svapnamAyAmanorathAH
06150241 dR^ishyamAnA vinArthena na dR^ishyante manobhavAH
06150242 karmabhirdhyAyato nAnA karmANi manaso.abhavan
06150251 ayaM hi dehino deho dravyaj~nAnakriyAtmakaH
06150252 dehino vividhaklesha santApakR^idudAhR^itaH
06150261 tasmAtsvasthena manasA vimR^ishya gatimAtmanaH
06150262 dvaite dhruvArthavishrambhaM tyajopashamamAvisha
06150270 shrInArada uvAcha
06150271 etAM mantropaniShadaM pratIchCha prayato mama
06150272 yAM dhArayansaptarAtrAddraShTA sa~NkarShaNaM vibhum
06150281 yatpAdamUlamupasR^itya narendra pUrve
06150282 sharvAdayo bhramamimaM dvitayaM visR^ijya
06150283 sadyastadIyamatulAnadhikaM mahitvaM
06150284 prApurbhavAnapi paraM na chirAdupaiti
06160010 shrIbAdarAyaNiruvAcha
06160011 atha devaR^iShI rAjansamparetaM nR^ipAtmajam
06160012 darshayitveti hovAcha j~nAtInAmanushochatAm
06160020 shrInArada uvAcha
06160021 jIvAtmanpashya bhadraM te mAtaraM pitaraM cha te
06160022 suhR^ido bAndhavAstaptAH shuchA tvatkR^itayA bhR^isham
06160031 kalevaraM svamAvishya sheShamAyuH suhR^idvR^itaH
06160032 bhu~NkShva bhogAnpitR^iprattAnadhitiShTha nR^ipAsanam
06160040 jIva uvAcha
06160041 kasminjanmanyamI mahyaM pitaro mAtaro.abhavan
06160042 karmabhirbhrAmyamANasya devatirya~NnR^iyoniShu
06160051 bandhuj~nAtyarimadhyastha mitrodAsInavidviShaH
06160052 sarva eva hi sarveShAM bhavanti kramasho mithaH
06160061 yathA vastUni paNyAni hemAdIni tatastataH
06160062 paryaTanti nareShvevaM jIvo yoniShu kartR^iShu
06160071 nityasyArthasya sambandho hyanityo dR^ishyate nR^iShu
06160072 yAvadyasya hi sambandho mamatvaM tAvadeva hi
06160081 evaM yonigato jIvaH sa nityo niraha~NkR^itaH
06160082 yAvadyatropalabhyeta tAvatsvatvaM hi tasya tat
06160091 eSha nityo.avyayaH sUkShma eSha sarvAshrayaH svadR^ik
06160092 AtmamAyAguNairvishvamAtmAnaM sR^ijate prabhuH
06160101 na hyasyAsti priyaH kashchinnApriyaH svaH paro.api vA
06160102 ekaH sarvadhiyAM draShTA kartR^INAM guNadoShayoH
06160111 nAdatta AtmA hi guNaM na doShaM na kriyAphalam
06160112 udAsInavadAsInaH parAvaradR^igIshvaraH
06160120 shrIbAdarAyaNiruvAcha
06160121 ityudIrya gato jIvo j~nAtayastasya te tadA
06160122 vismitA mumuchuH shokaM ChittvAtmasnehashR^i~NkhalAm
06160131 nirhR^itya j~nAtayo j~nAterdehaM kR^itvochitAH kriyAH
06160132 tatyajurdustyajaM snehaM shokamohabhayArtidam
06160141 bAlaghnyo vrIDitAstatra bAlahatyAhataprabhAH
06160142 bAlahatyAvrataM cherurbrAhmaNairyannirUpitam
06160143 yamunAyAM mahArAja smarantyo dvijabhAShitam
06160151 sa itthaM pratibuddhAtmA chitraketurdvijoktibhiH
06160152 gR^ihAndhakUpAnniShkrAntaH saraHpa~NkAdiva dvipaH
06160161 kAlindyAM vidhivatsnAtvA kR^itapuNyajalakriyaH
06160162 maunena saMyataprANo brahmaputrAvavandata
06160171 atha tasmai prapannAya bhaktAya prayatAtmane
06160172 bhagavAnnAradaH prIto vidyAmetAmuvAcha ha
06160181 oM namastubhyaM bhagavate vAsudevAya dhImahi
06160182 pradyumnAyAniruddhAya namaH sa~NkarShaNAya cha
06160191 namo vij~nAnamAtrAya paramAnandamUrtaye
06160192 AtmArAmAya shAntAya nivR^ittadvaitadR^iShTaye
06160201 AtmAnandAnubhUtyaiva nyastashaktyUrmaye namaH
06160202 hR^iShIkeshAya mahate namaste.anantamUrtaye
06160211 vachasyuparate.aprApya ya eko manasA saha
06160212 anAmarUpashchinmAtraH so.avyAnnaH sadasatparaH
06160221 yasminnidaM yatashchedaM tiShThatyapyeti jAyate
06160222 mR^iNmayeShviva mR^ijjAtistasmai te brahmaNe namaH
06160231 yanna spR^ishanti na vidurmanobuddhIndriyAsavaH
06160232 antarbahishcha vitataM vyomavattannato.asmyaham
06160241 dehendriyaprANamanodhiyo.amI yadaMshaviddhAH pracharanti karmasu
06160242 naivAnyadA lauhamivAprataptaM sthAneShu taddraShTrapadeshameti
06160251 oM namo bhagavate mahApuruShAya mahAnubhAvAya mahAvibhUtipataye
sakalasAtvataparivR^iDhanikarakarakamalakuDmalopalAlitacharaNAravindayugala paramaparameShThinnamaste
06160260 shrIshuka uvAcha
06160261 bhaktAyaitAM prapannAya vidyAmAdishya nAradaH
06160262 yayAva~NgirasA sAkaM dhAma svAyambhuvaM prabho
06160271 chitraketustu tAM vidyAM yathA nAradabhAShitAm
06160272 dhArayAmAsa saptAhamabbhakShaH susamAhitaH
06160281 tataH sa saptarAtrAnte vidyayA dhAryamANayA
06160282 vidyAdharAdhipatyaM cha lebhe.apratihataM nR^ipa
06160291 tataH katipayAhobhirvidyayeddhamanogatiH
06160292 jagAma devadevasya sheShasya charaNAntikam
06160301 mR^iNAlagauraM shitivAsasaM sphuratkirITakeyUrakaTitraka~NkaNam
06160302 prasannavaktrAruNalochanaM vR^itaM dadarsha siddheshvaramaNDalaiH prabhum
06160311 taddarshanadhvastasamastakilbiShaH svasthAmalAntaHkaraNo.abhyayAnmuniH
06160312 pravR^iddhabhaktyA praNayAshrulochanaH prahR^iShTaromAnamadAdipuruSham
06160321 sa uttamashlokapadAbjaviShTaraM premAshruleshairupamehayanmuhuH
06160322 premoparuddhAkhilavarNanirgamo naivAshakattaM prasamIDituM chiram
06160331 tataH samAdhAya mano manIShayA babhASha etatpratilabdhavAgasau
06160332 niyamya sarvendriyabAhyavartanaM jagadguruM sAtvatashAstravigraham
06160340 chitraketuruvAcha
06160341 ajita jitaH samamatibhiH sAdhubhirbhavAnjitAtmabhirbhavatA
06160342 vijitAste.api cha bhajatAmakAmAtmanAM ya Atmado.atikaruNaH
06160351 tava vibhavaH khalu bhagava~njagadudayasthitilayAdIni
06160352 vishvasR^ijaste.aMshAMshAstatra mR^iShA spardhanti pR^ithagabhimatyA
06160361 paramANuparamamahatostvamAdyantAntaravartI trayavidhuraH
06160362 AdAvante.api cha sattvAnAM yaddhruvaM tadevAntarAle.api
06160371 kShityAdibhireSha kilAvR^itaH saptabhirdashaguNottarairaNDakoshaH
06160372 yatra patatyaNukalpaH sahANDakoTikoTibhistadanantaH
06160381 viShayatR^iSho narapashavo ya upAsate vibhUtIrna paraM tvAm
06160382 teShAmAshiSha Isha tadanu vinashyanti yathA rAjakulam
06160391 kAmadhiyastvayi rachitA na parama rohanti yathA karambhabIjAni
06160392 j~nAnAtmanyaguNamaye guNagaNato.asya dvandvajAlAni
06160401 jitamajita tadA bhavatA yadAha bhAgavataM dharmamanavadyam
06160402 niShki~nchanA ye munaya AtmArAmA yamupAsate.apavargAya
06160411 viShamamatirna yatra nR^iNAM tvamahamiti mama taveti cha yadanyatra
06160412 viShamadhiyA rachito yaH sa hyavishuddhaH kShayiShNuradharmabahulaH
06160421 kaH kShemo nijaparayoH kiyAnvArthaH svaparadruhA dharmeNa
06160422 svadrohAttava kopaH parasampIDayA cha tathAdharmaH
06160431 na vyabhicharati tavekShA yayA hyabhihito bhAgavato dharmaH
06160432 sthiracharasattvakadambeShvapR^ithagdhiyo yamupAsate tvAryAH
06160441 na hi bhagavannaghaTitamidaM tvaddarshanAnnR^iNAmakhilapApakShayaH
06160442 yannAma sakR^ichChravaNAtpukkasho.api vimuchyate saMsArAt
06160451 atha bhagavanvayamadhunA tvadavalokaparimR^iShTAshayamalAH
06160452 suraR^iShiNA yatkathitaM tAvakena kathamanyathA bhavati
06160461 viditamananta samastaM tava jagadAtmano janairihAcharitam
06160462 vij~nApyaM paramaguroH kiyadiva savituriva khadyotaiH
06160471 namastubhyaM bhagavate sakalajagatsthitilayodayeshAya
06160472 duravasitAtmagataye kuyoginAM bhidA paramahaMsAya
06160481 yaM vai shvasantamanu vishvasR^ijaH shvasanti
06160482 yaM chekitAnamanu chittaya uchchakanti
06160483 bhUmaNDalaM sarShapAyati yasya mUrdhni
06160484 tasmai namo bhagavate.astu sahasramUrdhne
06160490 shrIshuka uvAcha
06160491 saMstuto bhagavAnevamanantastamabhAShata
06160492 vidyAdharapatiM prItashchitraketuM kurUdvaha
06160500 shrIbhagavAnuvAcha
06160501 yannAradA~NgirobhyAM te vyAhR^itaM me.anushAsanam
06160502 saMsiddho.asi tayA rAjanvidyayA darshanAchcha me
06160511 ahaM vai sarvabhUtAni bhUtAtmA bhUtabhAvanaH
06160512 shabdabrahma paraM brahma mamobhe shAshvatI tanU
06160521 loke vitatamAtmAnaM lokaM chAtmani santatam
06160522 ubhayaM cha mayA vyAptaM mayi chaivobhayaM kR^itam
06160531 yathA suShuptaH puruSho vishvaM pashyati chAtmani
06160532 AtmAnamekadeshasthaM manyate svapna utthitaH
06160541 evaM jAgaraNAdIni jIvasthAnAni chAtmanaH
06160542 mAyAmAtrANi vij~nAya taddraShTAraM paraM smaret
06160551 yena prasuptaH puruShaH svApaM vedAtmanastadA
06160552 sukhaM cha nirguNaM brahma tamAtmAnamavehi mAm
06160561 ubhayaM smarataH puMsaH prasvApapratibodhayoH
06160562 anveti vyatirichyeta tajj~nAnaM brahma tatparam
06160571 yadetadvismR^itaM puMso madbhAvaM bhinnamAtmanaH
06160572 tataH saMsAra etasya dehAddeho mR^itermR^itiH
06160581 labdhveha mAnuShIM yoniM j~nAnavij~nAnasambhavAm
06160582 AtmAnaM yo na buddhyeta na kvachitkShemamApnuyAt
06160591 smR^itvehAyAM parikleshaM tataH phalaviparyayam
06160592 abhayaM chApyanIhAyAM sa~NkalpAdvirametkaviH
06160601 sukhAya duHkhamokShAya kurvAte dampatI kriyAH
06160602 tato.anivR^ittiraprAptirduHkhasya cha sukhasya cha
06160611 evaM viparyayaM buddhvA nR^iNAM vij~nAbhimAninAm
06160612 Atmanashcha gatiM sUkShmAM sthAnatrayavilakShaNAm
06160621 dR^iShTashrutAbhirmAtrAbhirnirmuktaH svena tejasA
06160622 j~nAnavij~nAnasantR^ipto madbhaktaH puruSho bhavet
06160631 etAvAneva manujairyoganaipuNyabuddhibhiH
06160632 svArthaH sarvAtmanA j~neyo yatparAtmaikadarshanam
06160641 tvametachChraddhayA rAjannapramatto vacho mama
06160642 j~nAnavij~nAnasampanno dhArayannAshu sidhyasi
06160650 shrIshuka uvAcha
06160651 AshvAsya bhagavAnitthaM chitraketuM jagadguruH
06160652 pashyatastasya vishvAtmA tatashchAntardadhe hariH
06170010 shrIshuka uvAcha
06170011 yatashchAntarhito.anantastasyai kR^itvA dishe namaH
06170012 vidyAdharashchitraketushchachAra gagane charaH
06170021 sa lakShaM varShalakShANAmavyAhatabalendriyaH
06170022 stUyamAno mahAyogI munibhiH siddhachAraNaiH
06170031 kulAchalendradroNIShu nAnAsa~NkalpasiddhiShu
06170032 reme vidyAdharastrIbhirgApayanharimIshvaram
06170041 ekadA sa vimAnena viShNudattena bhAsvatA
06170042 girishaM dadR^ishe gachChanparItaM siddhachAraNaiH
06170051 Ali~NgyA~NkIkR^itAM devIM bAhunA munisaMsadi
06170052 uvAcha devyAH shR^iNvantyA jahAsochchaistadantike
06170060 chitraketuruvAcha
06170061 eSha lokaguruH sAkShAddharmaM vaktA sharIriNAm
06170062 Aste mukhyaH sabhAyAM vai mithunIbhUya bhAryayA
06170071 jaTAdharastIvratapA brahmavAdisabhApatiH
06170072 a~NkIkR^itya striyaM chAste gatahrIH prAkR^ito yathA
06170081 prAyashaH prAkR^itAshchApi striyaM rahasi bibhrati
06170082 ayaM mahAvratadharo bibharti sadasi striyam
06170090 shrIshuka uvAcha
06170091 bhagavAnapi tachChrutvA prahasyAgAdhadhIrnR^ipa
06170092 tUShNIM babhUva sadasi sabhyAshcha tadanuvratAH
06170101 ityatadvIryaviduShi bruvANe bahvashobhanam
06170102 ruShAha devI dhR^iShTAya nirjitAtmAbhimAnine
06170110 shrIpArvatyuvAcha
06170111 ayaM kimadhunA loke shAstA daNDadharaH prabhuH
06170112 asmadvidhAnAM duShTAnAM nirlajjAnAM cha viprakR^it
06170121 na veda dharmaM kila padmayonirna brahmaputrA bhR^igunAradAdyAH
06170122 na vai kumAraH kapilo manushcha ye no niShedhantyativartinaM haram
06170131 eShAmanudhyeyapadAbjayugmaM jagadguruM ma~Ngalama~NgalaM svayam
06170132 yaH kShatrabandhuH paribhUya sUrInprashAsti dhR^iShTastadayaM hi daNDyaH
06170141 nAyamarhati vaikuNTha pAdamUlopasarpaNam
06170142 sambhAvitamatiH stabdhaH sAdhubhiH paryupAsitam
06170151 ataH pApIyasIM yonimAsurIM yAhi durmate
06170152 yatheha bhUyo mahatAM na kartA putra kilbiSham
06170160 shrIshuka uvAcha
06170161 evaM shaptashchitraketurvimAnAdavaruhya saH
06170162 prasAdayAmAsa satIM mUrdhnA namreNa bhArata
06170170 chitraketuruvAcha
06170171 pratigR^ihNAmi te shApamAtmano.a~njalinAmbike
06170172 devairmartyAya yatproktaM pUrvadiShTaM hi tasya tat
06170181 saMsArachakra etasmi~njanturaj~nAnamohitaH
06170182 bhrAmyansukhaM cha duHkhaM cha bhu~Nkte sarvatra sarvadA
06170191 naivAtmA na parashchApi kartA syAtsukhaduHkhayoH
06170192 kartAraM manyate.atrAj~na AtmAnaM parameva cha
06170201 guNapravAha etasminkaH shApaH ko nvanugrahaH
06170202 kaH svargo narakaH ko vA kiM sukhaM duHkhameva vA
06170211 ekaH sR^ijati bhUtAni bhagavAnAtmamAyayA
06170212 eShAM bandhaM cha mokShaM cha sukhaM duHkhaM cha niShkalaH
06170221 na tasya kashchiddayitaH pratIpo na j~nAtibandhurna paro na cha svaH
06170222 samasya sarvatra nira~njanasya sukhe na rAgaH kuta eva roShaH
06170231 tathApi tachChaktivisarga eShAM sukhAya duHkhAya hitAhitAya
06170232 bandhAya mokShAya cha mR^ityujanmanoH sharIriNAM saMsR^itaye.avakalpate
06170241 atha prasAdaye na tvAM shApamokShAya bhAmini
06170242 yanmanyase hyasAdhUktaM mama tatkShamyatAM sati
06170250 shrIshuka uvAcha
06170251 iti prasAdya girishau chitraketurarindama
06170252 jagAma svavimAnena pashyatoH smayatostayoH
06170261 tatastu bhagavAnrudro rudrANImidamabravIt
06170262 devarShidaityasiddhAnAM pArShadAnAM cha shR^iNvatAm
06170270 shrIrudra uvAcha
06170271 dR^iShTavatyasi sushroNi hareradbhutakarmaNaH
06170272 mAhAtmyaM bhR^ityabhR^ityAnAM niHspR^ihANAM mahAtmanAm
06170281 nArAyaNaparAH sarve na kutashchana bibhyati
06170282 svargApavarganarakeShvapi tulyArthadarshinaH
06170291 dehinAM dehasaMyogAddvandvAnIshvaralIlayA
06170292 sukhaM duHkhaM mR^itirjanma shApo.anugraha eva cha
06170301 avivekakR^itaH puMso hyarthabheda ivAtmani
06170302 guNadoShavikalpashcha bhideva srajivatkR^itaH
06170311 vAsudeve bhagavati bhaktimudvahatAM nR^iNAm
06170312 j~nAnavairAgyavIryANAM na hi kashchidvyapAshrayaH
06170321 nAhaM viri~ncho na kumAranAradau na brahmaputrA munayaH sureshAH
06170322 vidAma yasyehitamaMshakAMshakA na tatsvarUpaM pR^ithagIshamAninaH
06170331 na hyasyAsti priyaH kashchinnApriyaH svaH paro.api vA
06170332 AtmatvAtsarvabhUtAnAM sarvabhUtapriyo hariH
06170341 tasya chAyaM mahAbhAgashchitraketuH priyo.anugaH
06170342 sarvatra samadR^ikShAnto hyahaM chaivAchyutapriyaH
06170351 tasmAnna vismayaH kAryaH puruSheShu mahAtmasu
06170352 mahApuruShabhakteShu shAnteShu samadarshiShu
06170360 shrIshuka uvAcha
06170361 iti shrutvA bhagavataH shivasyomAbhibhAShitam
06170362 babhUva shAntadhI rAjandevI vigatavismayA
06170371 iti bhAgavato devyAH pratishaptumalantamaH
06170372 mUrdhnA sa jagR^ihe shApametAvatsAdhulakShaNam
06170381 jaj~ne tvaShTurdakShiNAgnau dAnavIM yonimAshritaH
06170382 vR^itra ityabhivikhyAto j~nAnavij~nAnasaMyutaH
06170391 etatte sarvamAkhyAtaM yanmAM tvaM paripR^ichChasi
06170392 vR^itrasyAsurajAteshcha kAraNaM bhagavanmateH
06170401 itihAsamimaM puNyaM chitraketormahAtmanaH
06170402 mAhAtmyaM viShNubhaktAnAM shrutvA bandhAdvimuchyate
06170411 ya etatprAtarutthAya shraddhayA vAgyataH paThet
06170412 itihAsaM hariM smR^itvA sa yAti paramAM gatim
06180010 shrIshuka uvAcha
06180011 pR^ishnistu patnI savituH sAvitrIM vyAhR^itiM trayIm
06180012 agnihotraM pashuM somaM chAturmAsyaM mahAmakhAn
06180021 siddhirbhagasya bhAryA~Nga mahimAnaM vibhuM prabhum
06180022 AshiShaM cha varArohAM kanyAM prAsUta suvratAm
06180031 dhAtuH kuhUH sinIvAlI rAkA chAnumatistathA
06180032 sAyaM darshamatha prAtaH pUrNamAsamanukramAt
06180041 agnInpurIShyAnAdhatta kriyAyAM samanantaraH
06180042 charShaNI varuNasyAsIdyasyAM jAto bhR^iguH punaH
06180051 vAlmIkishcha mahAyogI valmIkAdabhavatkila
06180052 agastyashcha vasiShThashcha mitrAvaruNayorR^iShI
06180061 retaH siShichatuH kumbhe urvashyAH sannidhau drutam
06180062 revatyAM mitra utsargamariShTaM pippalaM vyadhAt
06180071 paulomyAmindra Adhatta trInputrAniti naH shrutam
06180072 jayantamR^iShabhaM tAta tR^itIyaM mIDhuShaM prabhuH
06180081 urukramasya devasya mAyAvAmanarUpiNaH
06180082 kIrtau patnyAM bR^ihachChlokastasyAsansaubhagAdayaH
06180091 tatkarmaguNavIryANi kAshyapasya mahAtmanaH
06180092 pashchAdvakShyAmahe.adityAM yathaivAvatatAra ha
06180101 atha kashyapadAyAdAndaiteyAnkIrtayAmi te
06180102 yatra bhAgavataH shrImAnprahrAdo balireva cha
06180111 diterdvAveva dAyAdau daityadAnavavanditau
06180112 hiraNyakashipurnAma hiraNyAkShashcha kIrtitau
06180121 hiraNyakashiporbhAryA kayAdhurnAma dAnavI
06180122 jambhasya tanayA sA tu suShuve chaturaH sutAn
06180131 saMhrAdaM prAganuhrAdaM hrAdaM prahrAdameva cha
06180132 tatsvasA siMhikA nAma rAhuM viprachito.agrahIt
06180141 shiro.aharadyasya harishchakreNa pibato.amR^itam
06180142 saMhrAdasya kR^itirbhAryA sUta pa~nchajanaM tataH
06180151 hrAdasya dhamanirbhAryA sUta vAtApimilvalam
06180152 yo.agastyAya tvatithaye peche vAtApimilvalaH
06180161 anuhrAdasya sUryAyAM bAShkalo mahiShastathA
06180162 virochanastu prAhrAdirdevyAM tasyAbhavadbaliH
06180171 bANajyeShThaM putrashatamashanAyAM tato.abhavat
06180172 tasyAnubhAvaM sushlokyaM pashchAdevAbhidhAsyate
06180181 bANa ArAdhya girishaM lebhe tadgaNamukhyatAm
06180182 yatpArshve bhagavAnAste hyadyApi purapAlakaH
06180191 marutashcha diteH putrAshchatvAriMshannavAdhikAH
06180192 ta AsannaprajAH sarve nItA indreNa sAtmatAm
06180200 shrIrAjovAcha
06180201 kathaM ta AsuraM bhAvamapohyautpattikaM guro
06180202 indreNa prApitAH sAtmyaM kiM tatsAdhu kR^itaM hi taiH
06180211 ime shraddadhate brahmannR^iShayo hi mayA saha
06180212 parij~nAnAya bhagavaMstanno vyAkhyAtumarhasi
06180220 shrIsUta uvAcha
06180221 tadviShNurAtasya sa bAdarAyaNirvacho nishamyAdR^itamalpamarthavat
06180222 sabhAjayansannibhR^itena chetasA jagAda satrAyaNa sarvadarshanaH
06180230 shrIshuka uvAcha
06180231 hataputrA ditiH shakra pArShNigrAheNa viShNunA
06180232 manyunA shokadIptena jvalantI paryachintayat
06180241 kadA nu bhrAtR^ihantAramindriyArAmamulbaNam
06180242 aklinnahR^idayaM pApaM ghAtayitvA shaye sukham
06180251 kR^imiviDbhasmasaMj~nAsIdyasyeshAbhihitasya cha
06180252 bhUtadhruktatkR^ite svArthaM kiM veda nirayo yataH
06180261 AshAsAnasya tasyedaM dhruvamunnaddhachetasaH
06180262 madashoShaka indrasya bhUyAdyena suto hi me
06180271 iti bhAvena sA bharturAchachArAsakR^itpriyam
06180272 shushrUShayAnurAgeNa prashrayeNa damena cha
06180281 bhaktyA paramayA rAjanmanoj~nairvalgubhAShitaiH
06180282 mano jagrAha bhAvaj~nA sasmitApA~NgavIkShaNaiH
06180291 evaM striyA jaDIbhUto vidvAnapi manoj~nayA
06180292 bADhamityAha vivasho na tachchitraM hi yoShiti
06180301 vilokyaikAntabhUtAni bhUtAnyAdau prajApatiH
06180302 striyaM chakre svadehArdhaM yayA puMsAM matirhR^itA
06180311 evaM shushrUShitastAta bhagavAnkashyapaH striyA
06180312 prahasya paramaprIto ditimAhAbhinandya cha
06180320 shrIkashyapa uvAcha
06180321 varaM varaya vAmoru prItaste.ahamanindite
06180322 striyA bhartari suprIte kaH kAma iha chAgamaH
06180331 patireva hi nArINAM daivataM paramaM smR^itam
06180332 mAnasaH sarvabhUtAnAM vAsudevaH shriyaH patiH
06180341 sa eva devatAli~NgairnAmarUpavikalpitaiH
06180342 ijyate bhagavAnpumbhiH strIbhishcha patirUpadhR^ik
06180351 tasmAtpativratA nAryaH shreyaskAmAH sumadhyame
06180352 yajante.ananyabhAvena patimAtmAnamIshvaram
06180361 so.ahaM tvayArchito bhadre IdR^igbhAvena bhaktitaH
06180362 taM te sampAdaye kAmamasatInAM sudurlabham
06180370 ditiruvAcha
06180371 varado yadi me brahmanputramindrahaNaM vR^iNe
06180372 amR^ityuM mR^itaputrAhaM yena me ghAtitau sutau
06180381 nishamya tadvacho vipro vimanAH paryatapyata
06180382 aho adharmaH sumahAnadya me samupasthitaH
06180391 aho arthendriyArAmo yoShinmayyeha mAyayA
06180392 gR^ihItachetAH kR^ipaNaH patiShye narake dhruvam
06180401 ko.atikramo.anuvartantyAH svabhAvamiha yoShitaH
06180402 dhi~NmAM batAbudhaM svArthe yadahaM tvajitendriyaH
06180411 sharatpadmotsavaM vaktraM vachashcha shravaNAmR^itam
06180412 hR^idayaM kShuradhArAbhaM strINAM ko veda cheShTitam
06180421 na hi kashchitpriyaH strINAma~njasA svAshiShAtmanAm
06180422 patiM putraM bhrAtaraM vA ghnantyarthe ghAtayanti cha
06180431 pratishrutaM dadAmIti vachastanna mR^iShA bhavet
06180432 vadhaM nArhati chendro.api tatredamupakalpate
06180441 iti sa~nchintya bhagavAnmArIchaH kurunandana
06180442 uvAcha ki~nchitkupita AtmAnaM cha vigarhayan
06180450 shrIkashyapa uvAcha
06180451 putraste bhavitA bhadre indrahAdevabAndhavaH
06180452 saMvatsaraM vratamidaM yadya~njo dhArayiShyasi
06180460 ditiruvAcha
06180461 dhArayiShye vrataM brahmanbrUhi kAryANi yAni me
06180462 yAni cheha niShiddhAni na vrataM ghnanti yAnyuta
06180470 shrIkashyapa uvAcha
06180471 na hiMsyAdbhUtajAtAni na shapennAnR^itaM vadet
06180472 na ChindyAnnakharomANi na spR^ishedyadama~Ngalam
06180481 nApsu snAyAnna kupyeta na sambhASheta durjanaiH
06180482 na vasItAdhautavAsaH srajaM cha vidhR^itAM kvachit
06180491 nochChiShTaM chaNDikAnnaM cha sAmiShaM vR^iShalAhR^itam
06180492 bhu~njItodakyayA dR^iShTaM pibennA~njalinA tvapaH
06180501 nochChiShTAspR^iShTasalilA sandhyAyAM muktamUrdhajA
06180502 anarchitAsaMyatavAknAsaMvItA bahishcharet
06180511 nAdhautapAdAprayatA nArdrapAdA udakShirAH
06180512 shayIta nAparA~NnAnyairna nagnA na cha sandhyayoH
06180521 dhautavAsA shuchirnityaM sarvama~NgalasaMyutA
06180522 pUjayetprAtarAshAtprAggoviprA~nshriyamachyutam
06180531 striyo vIravatIshchArchetsraggandhabalimaNDanaiH
06180532 patiM chArchyopatiShTheta dhyAyetkoShThagataM cha tam
06180541 sAMvatsaraM puMsavanaM vratametadaviplutam
06180542 dhArayiShyasi chettubhyaM shakrahA bhavitA sutaH
06180551 bADhamityabhyupetyAtha ditI rAjanmahAmanAH
06180552 kashyapAdgarbhamAdhatta vrataM chA~njo dadhAra sA
06180561 mAtR^iShvasurabhiprAyamindra Aj~nAya mAnada
06180562 shushrUShaNenAshramasthAM ditiM paryacharatkaviH
06180571 nityaM vanAtsumanasaH phalamUlasamitkushAn
06180572 patrA~NkuramR^ido.apashcha kAle kAla upAharat
06180581 evaM tasyA vratasthAyA vratachChidraM harirnR^ipa
06180582 prepsuH paryacharajjihmo mR^igaheva mR^igAkR^itiH
06180591 nAdhyagachChadvratachChidraM tatparo.atha mahIpate
06180592 chintAM tIvrAM gataH shakraH kena me syAchChivaM tviha
06180601 ekadA sA tu sandhyAyAmuchChiShTA vratakarshitA
06180602 aspR^iShTavAryadhautA~NghriH suShvApa vidhimohitA
06180611 labdhvA tadantaraM shakro nidrApahR^itachetasaH
06180612 diteH praviShTa udaraM yogesho yogamAyayA
06180621 chakarta saptadhA garbhaM vajreNa kanakaprabham
06180622 rudantaM saptadhaikaikaM mA rodIriti tAnpunaH
06180631 tamUchuH pATyamAnAste sarve prA~njalayo nR^ipa
06180632 kiM na indra jighAMsasi bhrAtaro marutastava
06180641 mA bhaiShTa bhrAtaro mahyaM yUyamityAha kaushikaH
06180642 ananyabhAvAnpArShadAnAtmano marutAM gaNAn
06180651 na mamAra ditergarbhaH shrInivAsAnukampayA
06180652 bahudhA kulishakShuNNo drauNyastreNa yathA bhavAn
06180661 sakR^idiShTvAdipuruShaM puruSho yAti sAmyatAm
06180662 saMvatsaraM ki~nchidUnaM dityA yaddharirarchitaH
06180671 sajUrindreNa pa~nchAshaddevAste maruto.abhavan
06180672 vyapohya mAtR^idoShaM te hariNA somapAH kR^itAH
06180681 ditirutthAya dadR^ishe kumArAnanalaprabhAn
06180682 indreNa sahitAndevI paryatuShyadaninditA
06180691 athendramAha tAtAhamAdityAnAM bhayAvaham
06180692 apatyamichChantyacharaM vratametatsuduShkaram
06180701 ekaH sa~NkalpitaH putraH sapta saptAbhavankatham
06180702 yadi te viditaM putra satyaM kathaya mA mR^iShA
06180710 indra uvAcha
06180711 amba te.ahaM vyavasitamupadhAryAgato.antikam
06180712 labdhAntaro.achChidaM garbhamarthabuddhirna dharmadR^ik
06180721 kR^itto me saptadhA garbha Asansapta kumArakAH
06180722 te.api chaikaikasho vR^ikNAH saptadhA nApi mamrire
06180731 tatastatparamAshcharyaM vIkShya vyavasitaM mayA
06180732 mahApuruShapUjAyAH siddhiH kApyAnuSha~NgiNI
06180741 ArAdhanaM bhagavata IhamAnA nirAshiShaH
06180742 ye tu nechChantyapi paraM te svArthakushalAH smR^itAH
06180751 ArAdhyAtmapradaM devaM svAtmAnaM jagadIshvaram
06180752 ko vR^iNIta guNasparshaM budhaH syAnnarake.api yat
06180761 tadidaM mama daurjanyaM bAlishasya mahIyasi
06180762 kShantumarhasi mAtastvaM diShTyA garbho mR^itotthitaH
06180770 shrIshuka uvAcha
06180771 indrastayAbhyanuj~nAtaH shuddhabhAvena tuShTayA
06180772 marudbhiH saha tAM natvA jagAma tridivaM prabhuH
06180781 evaM te sarvamAkhyAtaM yanmAM tvaM paripR^ichChasi
06180782 ma~NgalaM marutAM janma kiM bhUyaH kathayAmi te
06190010 shrIrAjovAcha
06190011 vrataM puMsavanaM brahmanbhavatA yadudIritam
06190012 tasya veditumichChAmi yena viShNuH prasIdati
06190020 shrIshuka uvAcha
06190021 shukle mArgashire pakShe yoShidbharturanuj~nayA
06190022 Arabheta vratamidaM sArvakAmikamAditaH
06190031 nishamya marutAM janma brAhmaNAnanumantrya cha
06190032 snAtvA shukladatI shukle vasItAla~NkR^itAmbare
06190033 pUjayetprAtarAshAtprAgbhagavantaM shriyA saha
06190041 alaM te nirapekShAya pUrNakAma namo.astu te
06190042 mahAvibhUtipataye namaH sakalasiddhaye
06190051 yathA tvaM kR^ipayA bhUtyA tejasA mahimaujasA
06190052 juShTa Isha guNaiH sarvaistato.asi bhagavAnprabhuH
06190061 viShNupatni mahAmAye mahApuruShalakShaNe
06190062 prIyethA me mahAbhAge lokamAtarnamo.astu te
06190071 oM namo bhagavate mahApuruShAya mahAnubhAvAya mahAvibhUtipataye saha
mahAvibhUtibhirbalimupaharAmIti anenAharaharmantreNa
viShNorAvAhanArghyapAdyopasparshanasnAnavAsaupavItavibhUShaNagandhapuShpadhUpadIpopahArAdyupachArAnsus
amAhitopAharet
06190081 haviHsheShaM cha juhuyAdanale dvAdashAhutIH
06190082 oM namo bhagavate mahApuruShAya mahAvibhUtipataye svAheti
06190091 shriyaM viShNuM cha varadAvAshiShAM prabhavAvubhau
06190092 bhaktyA sampUjayennityaM yadIchChetsarvasampadaH
06190101 praNameddaNDavadbhUmau bhaktiprahveNa chetasA
06190102 dashavAraM japenmantraM tataH stotramudIrayet
06190111 yuvAM tu vishvasya vibhU jagataH kAraNaM param
06190112 iyaM hi prakR^itiH sUkShmA mAyAshaktirduratyayA
06190121 tasyA adhIshvaraH sAkShAttvameva puruShaH paraH
06190122 tvaM sarvayaj~na ijyeyaM kriyeyaM phalabhugbhavAn
06190131 guNavyaktiriyaM devI vya~njako guNabhugbhavAn
06190132 tvaM hi sarvasharIryAtmA shrIH sharIrendriyAshayAH
06190133 nAmarUpe bhagavatI pratyayastvamapAshrayaH
06190141 yathA yuvAM trilokasya varadau parameShThinau
06190142 tathA ma uttamashloka santu satyA mahAshiShaH
06190151 ityabhiShTUya varadaM shrInivAsaM shriyA saha
06190152 tanniHsAryopaharaNaM dattvAchamanamarchayet
06190161 tataH stuvIta stotreNa bhaktiprahveNa chetasA
06190162 yaj~nochChiShTamavaghrAya punarabhyarchayeddharim
06190171 patiM cha parayA bhaktyA mahApuruShachetasA
06190172 priyaistaistairupanametpremashIlaH svayaM patiH
06190173 bibhR^iyAtsarvakarmANi patnyA uchchAvachAni cha
06190181 kR^itamekatareNApi dampatyorubhayorapi
06190182 patnyAM kuryAdanarhAyAM patiretatsamAhitaH
06190191 viShNorvratamidaM bibhranna vihanyAtkatha~nchana
06190192 viprAnstriyo vIravatIH sraggandhabalimaNDanaiH
06190193 archedaharaharbhaktyA devaM niyamamAsthitA
06190201 udvAsya devaM sve dhAmni tanniveditamagrataH
06190202 adyAdAtmavishuddhyarthaM sarvakAmasamR^iddhaye
06190211 etena pUjAvidhinA mAsAndvAdasha hAyanam
06190212 nItvAthoparametsAdhvI kArtike charame.ahani
06190221 shvobhUte.apa upaspR^ishya kR^iShNamabhyarchya pUrvavat
06190222 payaHshR^itena juhuyAchcharuNA saha sarpiShA
06190223 pAkayaj~navidhAnena dvAdashaivAhutIH patiH
06190231 AshiShaH shirasAdAya dvijaiH prItaiH samIritAH
06190232 praNamya shirasA bhaktyA bhu~njIta tadanuj~nayA
06190241 AchAryamagrataH kR^itvA vAgyataH saha bandhubhiH
06190242 dadyAtpatnyai charoH sheShaM suprajAstvaM susaubhagam
06190251 etachcharitvA vidhivadvrataM vibhorabhIpsitArthaM labhate pumAniha
06190252 strI chaitadAsthAya labheta saubhagaM shriyaM prajAM jIvapatiM yasho gR^iham
06190261 kanyA cha vindeta samagralakShaNaM patiM tvavIrA hatakilbiShAM gatim
06190262 mR^itaprajA jIvasutA dhaneshvarI sudurbhagA subhagA rUpamagryam
06190271 vindedvirUpA virujA vimuchyate ya AmayAvIndriyakalyadeham
06190272 etatpaThannabhyudaye cha karmaNyanantatR^iptiH pitR^idevatAnAm
06190281 tuShTAH prayachChanti samastakAmAnhomAvasAne hutabhukShrIharishcha
06190282 rAjanmahanmarutAM janma puNyaM ditervrataM chAbhihitaM mahatte
07010010 shrIrAjovAcha
07010011 samaH priyaH suhR^idbrahmanbhUtAnAM bhagavAnsvayam
07010012 indrasyArthe kathaM daityAnavadhIdviShamo yathA
07010021 na hyasyArthaH suragaNaiH sAkShAnniHshreyasAtmanaH
07010022 naivAsurebhyo vidveSho nodvegashchAguNasya hi
07010031 iti naH sumahAbhAga nArAyaNaguNAnprati
07010032 saMshayaH sumahAnjAtastadbhavAMshChettumarhati
07010040 shrIR^iShiruvAcha
07010041 sAdhu pR^iShTaM mahArAja hareshcharitamadbhutam
07010042 yadbhAgavatamAhAtmyaM bhagavadbhaktivardhanam
07010051 gIyate paramaM puNyamR^iShibhirnAradAdibhiH
07010052 natvA kR^iShNAya munaye kathayiShye hareH kathAm
07010061 nirguNo.api hyajo.avyakto bhagavAnprakR^iteH paraH
07010062 svamAyAguNamAvishya bAdhyabAdhakatAM gataH
07010071 sattvaM rajastama iti prakR^iternAtmano guNAH
07010072 na teShAM yugapadrAjanhrAsa ullAsa eva vA
07010081 jayakAle tu sattvasya devarShInrajaso.asurAn
07010082 tamaso yakSharakShAMsi tatkAlAnuguNo.abhajat
07010091 jyotirAdirivAbhAti sa~NghAtAnna vivichyate
07010092 vidantyAtmAnamAtmasthaM mathitvA kavayo.antataH
07010101 yadA sisR^ikShuH pura AtmanaH paro rajaH sR^ijatyeSha pR^ithaksvamAyayA
07010102 sattvaM vichitrAsu riraMsurIshvaraH shayiShyamANastama Irayatyasau
07010111 kAlaM charantaM sR^ijatIsha AshrayaM pradhAnapumbhyAM naradeva satyakR^it
07010112 ya eSha rAjannapi kAla IshitA sattvaM surAnIkamivaidhayatyataH
07010113 tatpratyanIkAnasurAnsurapriyo rajastamaskAnpramiNotyurushravAH
07010121 atraivodAhR^itaH pUrvamitihAsaH surarShiNA
07010122 prItyA mahAkratau rAjanpR^ichChate.ajAtashatrave
07010131 dR^iShTvA mahAdbhutaM rAjA rAjasUye mahAkratau
07010132 vAsudeve bhagavati sAyujyaM chedibhUbhujaH
07010141 tatrAsInaM suraR^iShiM rAjA pANDusutaH kratau
07010142 paprachCha vismitamanA munInAM shR^iNvatAmidam
07010150 shrIyudhiShThira uvAcha
07010151 aho atyadbhutaM hyetaddurlabhaikAntinAmapi
07010152 vAsudeve pare tattve prAptishchaidyasya vidviShaH
07010161 etadveditumichChAmaH sarva eva vayaM mune
07010162 bhagavannindayA veno dvijaistamasi pAtitaH
07010171 damaghoShasutaH pApa Arabhya kalabhAShaNAt
07010172 sampratyamarShI govinde dantavakrashcha durmatiH
07010181 shapatorasakR^idviShNuM yadbrahma paramavyayam
07010182 shvitro na jAto jihvAyAM nAndhaM vivishatustamaH
07010191 kathaM tasminbhagavati duravagrAhyadhAmani
07010192 pashyatAM sarvalokAnAM layamIyatura~njasA
07010201 etadbhrAmyati me buddhirdIpArchiriva vAyunA
07010202 brUhyetadadbhutatamaM bhagavAnhyatra kAraNam
07010210 shrIbAdarAyaNiruvAcha
07010211 rAj~nastadvacha AkarNya nArado bhagavAnR^iShiH
07010212 tuShTaH prAha tamAbhAShya shR^iNvatyAstatsadaH kathAH
07010220 shrInArada uvAcha
07010221 nindanastavasatkAra nyakkArArthaM kalevaram
07010222 pradhAnaparayo rAjannavivekena kalpitam
07010231 hiMsA tadabhimAnena daNDapAruShyayoryathA
07010232 vaiShamyamiha bhUtAnAM mamAhamiti pArthiva
07010241 yannibaddho.abhimAno.ayaM tadvadhAtprANinAM vadhaH
07010242 tathA na yasya kaivalyAdabhimAno.akhilAtmanaH
07010243 parasya damakarturhi hiMsA kenAsya kalpyate
07010251 tasmAdvairAnubandhena nirvaireNa bhayena vA
07010252 snehAtkAmena vA yu~njyAtkatha~nchinnekShate pR^ithak
07010261 yathA vairAnubandhena martyastanmayatAmiyAt
07010262 na tathA bhaktiyogena iti me nishchitA matiH
07010271 kITaH peshaskR^itA ruddhaH kuDyAyAM tamanusmaran
07010272 saMrambhabhayayogena vindate tatsvarUpatAm
07010281 evaM kR^iShNe bhagavati mAyAmanuja Ishvare
07010282 vaireNa pUtapApmAnastamApuranuchintayA
07010291 kAmAddveShAdbhayAtsnehAdyathA bhaktyeshvare manaH
07010292 Aveshya tadaghaM hitvA bahavastadgatiM gatAH
07010301 gopyaH kAmAdbhayAtkaMso dveShAchchaidyAdayo nR^ipAH
07010302 sambandhAdvR^iShNayaH snehAdyUyaM bhaktyA vayaM vibho
07010311 katamo.api na venaH syAtpa~nchAnAM puruShaM prati
07010312 tasmAtkenApyupAyena manaH kR^iShNe niveshayet
07010321 mAtR^iShvasreyo vashchaidyo dantavakrashcha pANDava
07010322 pArShadapravarau viShNorviprashApAtpadachyutau
07010330 shrIyudhiShThira uvAcha
07010331 kIdR^ishaH kasya vA shApo haridAsAbhimarshanaH
07010332 ashraddheya ivAbhAti harerekAntinAM bhavaH
07010341 dehendriyAsuhInAnAM vaikuNThapuravAsinAm
07010342 dehasambandhasambaddhametadAkhyAtumarhasi
07010350 shrInArada uvAcha
07010351 ekadA brahmaNaH putrA viShNulokaM yadR^ichChayA
07010352 sanandanAdayo jagmushcharanto bhuvanatrayam
07010361 pa~nchaShaDDhAyanArbhAbhAH pUrveShAmapi pUrvajAH
07010362 digvAsasaH shishUnmatvA dvAHsthau tAnpratyaShedhatAm
07010371 ashapankupitA evaM yuvAM vAsaM na chArhathaH
07010372 rajastamobhyAM rahite pAdamUle madhudviShaH
07010373 pApiShThAmAsurIM yoniM bAlishau yAtamAshvataH
07010381 evaM shaptau svabhavanAtpatantau tau kR^ipAlubhiH
07010382 proktau punarjanmabhirvAM tribhirlokAya kalpatAm
07010391 jaj~nAte tau diteH putrau daityadAnavavanditau
07010392 hiraNyakashipurjyeShTho hiraNyAkSho.anujastataH
07010401 hato hiraNyakashipurhariNA siMharUpiNA
07010402 hiraNyAkSho dharoddhAre bibhratA shaukaraM vapuH
07010411 hiraNyakashipuH putraM prahlAdaM keshavapriyam
07010412 jighAMsurakaronnAnA yAtanA mR^ityuhetave
07010421 taM sarvabhUtAtmabhUtaM prashAntaM samadarshanam
07010422 bhagavattejasA spR^iShTaM nAshaknoddhantumudyamaiH
07010431 tatastau rAkShasau jAtau keshinyAM vishravaHsutau
07010432 rAvaNaH kumbhakarNashcha sarvalokopatApanau
07010441 tatrApi rAghavo bhUtvA nyahanachChApamuktaye
07010442 rAmavIryaM shroShyasi tvaM mArkaNDeyamukhAtprabho
07010451 tAvatra kShatriyau jAtau mAtR^iShvasrAtmajau tava
07010452 adhunA shApanirmuktau kR^iShNachakrahatAMhasau
07010461 vairAnubandhatIvreNa dhyAnenAchyutasAtmatAm
07010462 nItau punarhareH pArshvaM jagmaturviShNupArShadau
07010470 shrIyudhiShThira uvAcha
07010471 vidveSho dayite putre kathamAsInmahAtmani
07010472 brUhi me bhagavanyena prahlAdasyAchyutAtmatA
07020010 shrInArada uvAcha
07020011 bhrAtaryevaM vinihate hariNA kroDamUrtinA
07020012 hiraNyakashipU rAjanparyatapyadruShA shuchA
07020021 Aha chedaM ruShA pUrNaH sandaShTadashanachChadaH
07020022 kopojjvaladbhyAM chakShurbhyAM nirIkShandhUmramambaram
07020031 karAladaMShTrogradR^iShTyA duShprekShyabhrukuTImukhaH
07020032 shUlamudyamya sadasi dAnavAnidamabravIt
07020041 bho bho dAnavadaiteyA dvimUrdhaMstryakSha shambara
07020042 shatabAho hayagrIva namuche pAka ilvala
07020051 viprachitte mama vachaH pulomanshakunAdayaH
07020052 shR^iNutAnantaraM sarve kriyatAmAshu mA chiram
07020061 sapatnairghAtitaH kShudrairbhrAtA me dayitaH suhR^it
07020062 pArShNigrAheNa hariNA samenApyupadhAvanaiH
07020071 tasya tyaktasvabhAvasya ghR^iNermAyAvanaukasaH
07020072 bhajantaM bhajamAnasya bAlasyevAsthirAtmanaH
07020081 machChUlabhinnagrIvasya bhUriNA rudhireNa vai
07020082 asR^ikpriyaM tarpayiShye bhrAtaraM me gatavyathaH
07020091 tasminkUTe.ahite naShTe kR^ittamUle vanaspatau
07020092 viTapA iva shuShyanti viShNuprANA divaukasaH
07020101 tAvadyAta bhuvaM yUyaM brahmakShatrasamedhitAm
07020102 sUdayadhvaM tapoyaj~na svAdhyAyavratadAninaH
07020111 viShNurdvijakriyAmUlo yaj~no dharmamayaH pumAn
07020112 devarShipitR^ibhUtAnAM dharmasya cha parAyaNam
07020121 yatra yatra dvijA gAvo vedA varNAshramakriyAH
07020122 taM taM janapadaM yAta sandIpayata vR^ishchata
07020131 iti te bhartR^inirdeshamAdAya shirasAdR^itAH
07020132 tathA prajAnAM kadanaM vidadhuH kadanapriyAH
07020141 puragrAmavrajodyAna kShetrArAmAshramAkarAn
07020142 kheTakharvaTaghoShAMshcha dadahuH pattanAni cha
07020151 kechitkhanitrairbibhiduH setuprAkAragopurAn
07020152 AjIvyAMshchichChidurvR^ikShAnkechitparashupANayaH
07020153 prAdahansharaNAnyeke prajAnAM jvalitolmukaiH
07020161 evaM viprakR^ite loke daityendrAnucharairmuhuH
07020162 divaM devAH parityajya bhuvi cheruralakShitAH
07020171 hiraNyakashipurbhrAtuH samparetasya duHkhitaH
07020172 kR^itvA kaTodakAdIni bhrAtR^iputrAnasAntvayat
07020181 shakuniM shambaraM dhR^iShTiM bhUtasantApanaM vR^ikam
07020182 kAlanAbhaM mahAnAbhaM harishmashrumathotkacham
07020191 tanmAtaraM ruShAbhAnuM ditiM cha jananIM girA
07020192 shlakShNayA deshakAlaj~na idamAha janeshvara
07020200 shrIhiraNyakashipuruvAcha
07020201 ambAmba he vadhUH putrA vIraM mArhatha shochitum
07020202 riporabhimukhe shlAghyaH shUrANAM vadha IpsitaH
07020211 bhUtAnAmiha saMvAsaH prapAyAmiva suvrate
07020212 daivenaikatra nItAnAmunnItAnAM svakarmabhiH
07020221 nitya AtmAvyayaH shuddhaH sarvagaH sarvavitparaH
07020222 dhatte.asAvAtmano li~NgaM mAyayA visR^ijanguNAn
07020231 yathAmbhasA prachalatA taravo.api chalA iva
07020232 chakShuShA bhrAmyamANena dR^ishyate chalatIva bhUH
07020241 evaM guNairbhrAmyamANe manasyavikalaH pumAn
07020242 yAti tatsAmyatAM bhadre hyali~Ngo li~NgavAniva
07020251 eSha AtmaviparyAso hyali~Nge li~NgabhAvanA
07020252 eSha priyApriyairyogo viyogaH karmasaMsR^itiH
07020261 sambhavashcha vinAshashcha shokashcha vividhaH smR^itaH
07020262 avivekashcha chintA cha vivekAsmR^itireva cha
07020271 atrApyudAharantImamitihAsaM purAtanam
07020272 yamasya pretabandhUnAM saMvAdaM taM nibodhata
07020281 ushInareShvabhUdrAjA suyaj~na iti vishrutaH
07020282 sapatnairnihato yuddhe j~nAtayastamupAsata
07020291 vishIrNaratnakavachaM vibhraShTAbharaNasrajam
07020292 sharanirbhinnahR^idayaM shayAnamasR^igAvilam
07020301 prakIrNakeshaM dhvastAkShaM rabhasA daShTadachChadam
07020302 rajaHkuNThamukhAmbhojaM ChinnAyudhabhujaM mR^idhe
07020311 ushInarendraM vidhinA tathA kR^itaM patiM mahiShyaH prasamIkShya duHkhitAH
07020312 hatAH sma nAtheti karairuro bhR^ishaM ghnantyo muhustatpadayorupApatan
07020321 rudatya uchchairdayitA~Nghripa~NkajaM si~nchantya asraiH kuchaku~NkumAruNaiH
07020322 visrastakeshAbharaNAH shuchaM nR^iNAM sR^ijantya AkrandanayA vilepire
07020331 aho vidhAtrAkaruNena naH prabho bhavAnpraNIto dR^igagocharAM dashAm
07020332 ushInarANAmasi vR^ittidaH purA kR^ito.adhunA yena shuchAM vivardhanaH
07020341 tvayA kR^itaj~nena vayaM mahIpate kathaM vinA syAma suhR^ittamena te
07020342 tatrAnuyAnaM tava vIra pAdayoH shushrUShatInAM disha yatra yAsyasi
07020351 evaM vilapatInAM vai parigR^ihya mR^itaM patim
07020352 anichChatInAM nirhAramarko.astaM sannyavartata
07020361 tatra ha pretabandhUnAmAshrutya paridevitam
07020362 Aha tAnbAlako bhUtvA yamaH svayamupAgataH
07020370 shrIyama uvAcha
07020371 aho amIShAM vayasAdhikAnAM vipashyatAM lokavidhiM vimohaH
07020372 yatrAgatastatra gataM manuShyaM svayaM sadharmA api shochantyapArtham
07020381 aho vayaM dhanyatamA yadatra tyaktAH pitR^ibhyAM na vichintayAmaH
07020382 abhakShyamANA abalA vR^ikAdibhiH sa rakShitA rakShati yo hi garbhe
07020391 ya ichChayeshaH sR^ijatIdamavyayo ya eva rakShatyavalumpate cha yaH
07020392 tasyAbalAH krIDanamAhurIshitushcharAcharaM nigrahasa~Ngrahe prabhuH
07020401 pathi chyutaM tiShThati diShTarakShitaM gR^ihe sthitaM tadvihataM vinashyati
07020402 jIvatyanAtho.api tadIkShito vane gR^ihe.abhigupto.asya hato na jIvati
07020411 bhUtAni taistairnijayonikarmabhirbhavanti kAle na bhavanti sarvashaH
07020412 na tatra hAtmA prakR^itAvapi sthitastasyA guNairanyatamo hi badhyate
07020421 idaM sharIraM puruShasya mohajaM yathA pR^ithagbhautikamIyate gR^iham
07020422 yathaudakaiH pArthivataijasairjanaH kAlena jAto vikR^ito vinashyati
07020431 yathAnalo dAruShu bhinna Iyate yathAnilo dehagataH pR^ithaksthitaH
07020432 yathA nabhaH sarvagataM na sajjate tathA pumAnsarvaguNAshrayaH paraH
07020441 suyaj~no nanvayaM shete mUDhA yamanushochatha
07020442 yaH shrotA yo.anuvakteha sa na dR^ishyeta karhichit
07020451 na shrotA nAnuvaktAyaM mukhyo.apyatra mahAnasuH
07020452 yastvihendriyavAnAtmA sa chAnyaH prANadehayoH
07020461 bhUtendriyamanoli~NgAndehAnuchchAvachAnvibhuH
07020462 bhajatyutsR^ijati hyanyastachchApi svena tejasA
07020471 yAvalli~NgAnvito hyAtmA tAvatkarmanibandhanam
07020472 tato viparyayaH klesho mAyAyogo.anuvartate
07020481 vitathAbhinivesho.ayaM yadguNeShvarthadR^igvachaH
07020482 yathA manorathaH svapnaH sarvamaindriyakaM mR^iShA
07020491 atha nityamanityaM vA neha shochanti tadvidaH
07020492 nAnyathA shakyate kartuM svabhAvaH shochatAmiti
07020501 lubdhako vipine kashchitpakShiNAM nirmito.antakaH
07020502 vitatya jAlaM vidadhe tatra tatra pralobhayan
07020511 kuli~NgamithunaM tatra vicharatsamadR^ishyata
07020512 tayoH kuli~NgI sahasA lubdhakena pralobhitA
07020521 Asajjata sichastantryAM mahiShyaH kAlayantritA
07020522 kuli~NgastAM tathApannAM nirIkShya bhR^ishaduHkhitaH
07020523 snehAdakalpaH kR^ipaNaH kR^ipaNAM paryadevayat
07020531 aho akaruNo devaH striyAkaruNayA vibhuH
07020532 kR^ipaNaM mAmanushochantyA dInayA kiM kariShyati
07020541 kAmaM nayatu mAM devaH kimardhenAtmano hi me
07020542 dInena jIvatA duHkhamanena vidhurAyuShA
07020551 kathaM tvajAtapakShAMstAnmAtR^ihInAnbibharmyaham
07020552 mandabhAgyAH pratIkShante nIDe me mAtaraM prajAH
07020561 evaM kuli~NgaM vilapantamArAtpriyAviyogAturamashrukaNTham
07020562 sa eva taM shAkunikaH shareNa vivyAdha kAlaprahito vilInaH
07020571 evaM yUyamapashyantya AtmApAyamabuddhayaH
07020572 nainaM prApsyatha shochantyaH patiM varShashatairapi
07020580 shrIhiraNyakashipuruvAcha
07020581 bAla evaM pravadati sarve vismitachetasaH
07020582 j~nAtayo menire sarvamanityamayathotthitam
07020591 yama etadupAkhyAya tatraivAntaradhIyata
07020592 j~nAtayo hi suyaj~nasya chakruryatsAmparAyikam
07020601 ataH shochata mA yUyaM paraM chAtmAnameva vA
07020602 ka AtmA kaH paro vAtra svIyaH pArakya eva vA
07020603 svaparAbhiniveshena vinAj~nAnena dehinAm
07020610 shrInArada uvAcha
07020611 iti daityapatervAkyaM ditirAkarNya sasnuShA
07020612 putrashokaM kShaNAttyaktvA tattve chittamadhArayat
07030010 shrInArada uvAcha
07030011 hiraNyakashipU rAjannajeyamajarAmaram
07030012 AtmAnamapratidvandvamekarAjaM vyadhitsata
07030021 sa tepe mandaradroNyAM tapaH paramadAruNam
07030022 UrdhvabAhurnabhodR^iShTiH pAdA~NguShThAshritAvaniH
07030031 jaTAdIdhitibhI reje saMvartArka ivAMshubhiH
07030032 tasmiMstapastapyamAne devAH sthAnAni bhejire
07030041 tasya mUrdhnaH samudbhUtaH sadhUmo.agnistapomayaH
07030042 tIryagUrdhvamadho lokAnprAtapadviShvagIritaH
07030051 chukShubhurnadyudanvantaH sadvIpAdrishchachAla bhUH
07030052 nipetuH sagrahAstArA jajvalushcha disho dasha
07030061 tena taptA divaM tyaktvA brahmalokaM yayuH surAH
07030062 dhAtre vij~nApayAmAsurdevadeva jagatpate
07030071 daityendratapasA taptA divi sthAtuM na shaknumaH
07030072 tasya chopashamaM bhUmanvidhehi yadi manyase
07030073 lokA na yAvanna~NkShyanti balihArAstavAbhibhUH
07030081 tasyAyaM kila sa~Nkalpashcharato dushcharaM tapaH
07030082 shrUyatAM kiM na viditastavAthApi niveditam
07030091 sR^iShTvA charAcharamidaM tapoyogasamAdhinA
07030092 adhyAste sarvadhiShNyebhyaH parameShThI nijAsanam
07030101 tadahaM vardhamAnena tapoyogasamAdhinA
07030102 kAlAtmanoshcha nityatvAtsAdhayiShye tathAtmanaH
07030111 anyathedaM vidhAsye.ahamayathA pUrvamojasA
07030112 kimanyaiH kAlanirdhUtaiH kalpAnte vaiShNavAdibhiH
07030121 iti shushruma nirbandhaM tapaH paramamAsthitaH
07030122 vidhatsvAnantaraM yuktaM svayaM tribhuvaneshvara
07030131 tavAsanaM dvijagavAM pArameShThyaM jagatpate
07030132 bhavAya shreyase bhUtyai kShemAya vijayAya cha
07030141 iti vij~nApito devairbhagavAnAtmabhUrnR^ipa
07030142 parito bhR^igudakShAdyairyayau daityeshvarAshramam
07030151 na dadarsha pratichChannaM valmIkatR^iNakIchakaiH
07030152 pipIlikAbhirAchIrNaM medastva~NmAMsashoNitam
07030161 tapantaM tapasA lokAnyathAbhrApihitaM ravim
07030162 vilakShya vismitaH prAha hasaMstaM haMsavAhanaH
07030170 shrIbrahmovAcha
07030171 uttiShThottiShTha bhadraM te tapaHsiddho.asi kAshyapa
07030172 varado.ahamanuprApto vriyatAmIpsito varaH
07030181 adrAkShamahametaM te hR^itsAraM mahadadbhutam
07030182 daMshabhakShitadehasya prANA hyasthiShu sherate
07030191 naitatpUrvarShayashchakrurna kariShyanti chApare
07030192 niramburdhArayetprANAnko vai divyasamAH shatam
07030201 vyavasAyena te.anena duShkareNa manasvinAm
07030202 taponiShThena bhavatAjito.ahaM ditinandana
07030211 tatasta AshiShaH sarvA dadAmyasurapu~Ngava
07030212 martasya te hyamartasya darshanaM nAphalaM mama
07030220 shrInArada uvAcha
07030221 ityuktvAdibhavo devo bhakShitA~NgaM pipIlikaiH
07030222 kamaNDalujalenaukShaddivyenAmogharAdhasA
07030231 sa tatkIchakavalmIkAtsahaojobalAnvitaH
07030232 sarvAvayavasampanno vajrasaMhanano yuvA
07030233 utthitastaptahemAbho vibhAvasurivaidhasaH
07030241 sa nirIkShyAmbare devaM haMsavAhamupasthitam
07030242 nanAma shirasA bhUmau taddarshanamahotsavaH
07030251 utthAya prA~njaliH prahva IkShamANo dR^ishA vibhum
07030252 harShAshrupulakodbhedo girA gadgadayAgR^iNAt
07030260 shrIhiraNyakashipuruvAcha
07030261 kalpAnte kAlasR^iShTena yo.andhena tamasAvR^itam
07030262 abhivyanagjagadidaM svaya~njyotiH svarochiShA
07030271 AtmanA trivR^itA chedaM sR^ijatyavati lumpati
07030272 rajaHsattvatamodhAmne parAya mahate namaH
07030281 nama AdyAya bIjAya j~nAnavij~nAnamUrtaye
07030282 prANendriyamanobuddhi vikArairvyaktimIyuShe
07030291 tvamIshiShe jagatastasthuShashcha prANena mukhyena patiH prajAnAm
07030292 chittasya chittairmanaindriyANAM patirmahAnbhUtaguNAshayeshaH
07030301 tvaM saptatantUnvitanoShi tanvA trayyA chaturhotrakavidyayA cha
07030302 tvameka AtmAtmavatAmanAdiranantapAraH kavirantarAtmA
07030311 tvameva kAlo.animiSho janAnAmAyurlavAdyavayavaiH kShiNoShi
07030312 kUTastha AtmA parameShThyajo mahAMstvaM jIvalokasya cha jIva AtmA
07030321 tvattaH paraM nAparamapyanejadejachcha ki~nchidvyatiriktamasti
07030322 vidyAH kalAste tanavashcha sarvA hiraNyagarbho.asi bR^ihattripR^iShThaH
07030331 vyaktaM vibho sthUlamidaM sharIraM yenendriyaprANamanoguNAMstvam
07030332 bhu~NkShe sthito dhAmani pArameShThye avyakta AtmA puruShaH purANaH
07030341 anantAvyaktarUpeNa yenedamakhilaM tatam
07030342 chidachichChaktiyuktAya tasmai bhagavate namaH
07030351 yadi dAsyasyabhimatAnvarAnme varadottama
07030352 bhUtebhyastvadvisR^iShTebhyo mR^ityurmA bhUnmama prabho
07030361 nAntarbahirdivA naktamanyasmAdapi chAyudhaiH
07030362 na bhUmau nAmbare mR^ityurna narairna mR^igairapi
07030371 vyasubhirvAsumadbhirvA surAsuramahoragaiH
07030372 apratidvandvatAM yuddhe aikapatyaM cha dehinAm
07030381 sarveShAM lokapAlAnAM mahimAnaM yathAtmanaH
07030382 tapoyogaprabhAvANAM yanna riShyati karhichit
07040010 shrInArada uvAcha
07040011 evaM vR^itaH shatadhR^itirhiraNyakashiporatha
07040012 prAdAttattapasA prIto varAMstasya sudurlabhAn
07040020 shrIbrahmovAcha
07040021 tAteme durlabhAH puMsAM yAnvR^iNIShe varAnmama
07040022 tathApi vitarAmya~Nga varAnyadyapi durlabhAn
07040031 tato jagAma bhagavAnamoghAnugraho vibhuH
07040032 pUjito.asuravaryeNa stUyamAnaH prajeshvaraiH
07040041 evaM labdhavaro daityo bibhraddhemamayaM vapuH
07040042 bhagavatyakaroddveShaM bhrAturvadhamanusmaran
07040051 sa vijitya dishaH sarvA lokAMshcha trInmahAsuraH
07040052 devAsuramanuShyendra gandharvagaruDoragAn
07040061 siddhachAraNavidyAdhrAnR^iShInpitR^ipatInmanUn
07040062 yakSharakShaHpishAcheshAnpretabhUtapatInapi
07040071 sarvasattvapatInjitvA vashamAnIya vishvajit
07040072 jahAra lokapAlAnAM sthAnAni saha tejasA
07040081 devodyAnashriyA juShTamadhyAste sma tripiShTapam
07040082 mahendrabhavanaM sAkShAnnirmitaM vishvakarmaNA
07040083 trailokyalakShmyAyatanamadhyuvAsAkhilarddhimat
07040091 yatra vidrumasopAnA mahAmArakatA bhuvaH
07040092 yatra sphATikakuDyAni vaidUryastambhapa~NktayaH
07040101 yatra chitravitAnAni padmarAgAsanAni cha
07040102 payaHphenanibhAH shayyA muktAdAmaparichChadAH
07040111 kUjadbhirnUpurairdevyaH shabdayantya itastataH
07040112 ratnasthalIShu pashyanti sudatIH sundaraM mukham
07040121 tasminmahendrabhavane mahAbalo mahAmanA nirjitaloka ekarAT
07040122 reme.abhivandyA~NghriyugaH surAdibhiH pratApitairUrjitachaNDashAsanaH
07040131 tama~Nga mattaM madhunorugandhinA vivR^ittatAmrAkShamasheShadhiShNyapAH
07040132 upAsatopAyanapANibhirvinA tribhistapoyogabalaujasAM padam
07040141 jagurmahendrAsanamojasA sthitaM vishvAvasustumbururasmadAdayaH
07040142 gandharvasiddhA R^iShayo.astuvanmuhurvidyAdharAshchApsarasashcha pANDava
07040151 sa eva varNAshramibhiH kratubhirbhUridakShiNaiH
07040152 ijyamAno havirbhAgAnagrahItsvena tejasA
07040161 akR^iShTapachyA tasyAsItsaptadvIpavatI mahI
07040162 tathA kAmadughA gAvo nAnAshcharyapadaM nabhaH
07040171 ratnAkarAshcha ratnaughAMstatpatnyashchohurUrmibhiH
07040172 kShArasIdhughR^itakShaudra dadhikShIrAmR^itodakAH
07040181 shailA droNIbhirAkrIDaM sarvartuShu guNAndrumAH
07040182 dadhAra lokapAlAnAmeka eva pR^ithagguNAn
07040191 sa itthaM nirjitakakubekarADviShayAnpriyAn
07040192 yathopajoShaM bhu~njAno nAtR^ipyadajitendriyaH
07040201 evamaishvaryamattasya dR^iptasyochChAstravartinaH
07040202 kAlo mahAnvyatIyAya brahmashApamupeyuShaH
07040211 tasyogradaNDasaMvignAH sarve lokAH sapAlakAH
07040212 anyatrAlabdhasharaNAH sharaNaM yayurachyutam
07040221 tasyai namo.astu kAShThAyai yatrAtmA harirIshvaraH
07040222 yadgatvA na nivartante shAntAH sannyAsino.amalAH
07040231 iti te saMyatAtmAnaH samAhitadhiyo.amalAH
07040232 upatasthurhR^iShIkeshaM vinidrA vAyubhojanAH
07040241 teShAmAvirabhUdvANI arUpA meghaniHsvanA
07040242 sannAdayantI kakubhaH sAdhUnAmabhaya~NkarI
07040251 mA bhaiShTa vibudhashreShThAH sarveShAM bhadramastu vaH
07040252 maddarshanaM hi bhUtAnAM sarvashreyopapattaye
07040261 j~nAtametasya daurAtmyaM daiteyApasadasya yat
07040262 tasya shAntiM kariShyAmi kAlaM tAvatpratIkShata
07040271 yadA deveShu vedeShu goShu vipreShu sAdhuShu
07040272 dharme mayi cha vidveShaH sa vA Ashu vinashyati
07040281 nirvairAya prashAntAya svasutAya mahAtmane
07040282 prahrAdAya yadA druhyeddhaniShye.api varorjitam
07040290 shrInArada uvAcha
07040291 ityuktA lokaguruNA taM praNamya divaukasaH
07040292 nyavartanta gatodvegA menire chAsuraM hatam
07040301 tasya daityapateH putrAshchatvAraH paramAdbhutAH
07040302 prahrAdo.abhUnmahAMsteShAM guNairmahadupAsakaH
07040311 brahmaNyaH shIlasampannaH satyasandho jitendriyaH
07040312 AtmavatsarvabhUtAnAmekapriyasuhR^ittamaH
07040321 dAsavatsannatAryA~NghriH pitR^ivaddInavatsalaH
07040322 bhrAtR^ivatsadR^ishe snigdho guruShvIshvarabhAvanaH
07040323 vidyArtharUpajanmADhyo mAnastambhavivarjitaH
07040331 nodvignachitto vyasaneShu niHspR^ihaH shruteShu dR^iShTeShu guNeShvavastudR^ik
07040332 dAntendriyaprANasharIradhIH sadA prashAntakAmo rahitAsuro.asuraH
07040341 yasminmahadguNA rAjangR^ihyante kavibhirmuhuH
07040342 na te.adhunA pidhIyante yathA bhagavatIshvare
07040351 yaM sAdhugAthAsadasi ripavo.api surA nR^ipa
07040352 pratimAnaM prakurvanti kimutAnye bhavAdR^ishAH
07040361 guNairalamasa~NkhyeyairmAhAtmyaM tasya sUchyate
07040362 vAsudeve bhagavati yasya naisargikI ratiH
07040371 nyastakrIDanako bAlo jaDavattanmanastayA
07040372 kR^iShNagrahagR^ihItAtmA na veda jagadIdR^isham
07040381 AsInaH paryaTannashnanshayAnaH prapibanbruvan
07040382 nAnusandhatta etAni govindaparirambhitaH
07040391 kvachidrudati vaikuNTha chintAshabalachetanaH
07040392 kvachiddhasati tachchintA hlAda udgAyati kvachit
07040401 nadati kvachidutkaNTho vilajjo nR^ityati kvachit
07040402 kvachittadbhAvanAyuktastanmayo.anuchakAra ha
07040411 kvachidutpulakastUShNImAste saMsparshanirvR^itaH
07040412 aspandapraNayAnanda salilAmIlitekShaNaH
07040421 sa uttamashlokapadAravindayorniShevayAki~nchanasa~NgalabdhayA
07040422 tanvanparAM nirvR^itimAtmano muhurduHsa~NgadInasya manaH shamaM vyadhAt
07040431 tasminmahAbhAgavate mahAbhAge mahAtmani
07040432 hiraNyakashipU rAjannakarodaghamAtmaje
07040440 shrIyudhiShThira uvAcha
07040441 devarSha etadichChAmo vedituM tava suvrata
07040442 yadAtmajAya shuddhAya pitAdAtsAdhave hyagham
07040451 putrAnvipratikUlAnsvAnpitaraH putravatsalAH
07040452 upAlabhante shikShArthaM naivAghamaparo yathA
07040461 kimutAnuvashAnsAdhUMstAdR^ishAngurudevatAn
07040462 etatkautUhalaM brahmannasmAkaM vidhama prabho
07040463 pituH putrAya yaddveSho maraNAya prayojitaH
07050010 shrInArada uvAcha
07050011 paurohityAya bhagavAnvR^itaH kAvyaH kilAsuraiH
07050012 ShaNDAmarkau sutau tasya daityarAjagR^ihAntike
07050021 tau rAj~nA prApitaM bAlaM prahlAdaM nayakovidam
07050022 pAThayAmAsatuH pAThyAnanyAMshchAsurabAlakAn
07050031 yattatra guruNA proktaM shushruve.anupapATha cha
07050032 na sAdhu manasA mene svaparAsadgrahAshrayam
07050041 ekadAsurarATputrama~NkamAropya pANDava
07050042 paprachCha kathyatAM vatsa manyate sAdhu yadbhavAn
07050050 shrIprahlAda uvAcha
07050051 tatsAdhu manye.asuravarya dehinAM sadA samudvignadhiyAmasadgrahAt
07050052 hitvAtmapAtaM gR^ihamandhakUpaM vanaM gato yaddharimAshrayeta
07050060 shrInArada uvAcha
07050061 shrutvA putragiro daityaH parapakShasamAhitAH
07050062 jahAsa buddhirbAlAnAM bhidyate parabuddhibhiH
07050071 samyagvidhAryatAM bAlo gurugehe dvijAtibhiH
07050072 viShNupakShaiH pratichChannairna bhidyetAsya dhIryathA
07050081 gR^ihamAnItamAhUya prahrAdaM daityayAjakAH
07050082 prashasya shlakShNayA vAchA samapR^ichChanta sAmabhiH
07050091 vatsa prahrAda bhadraM te satyaM kathaya mA mR^iShA
07050092 bAlAnati kutastubhyameSha buddhiviparyayaH
07050101 buddhibhedaH parakR^ita utAho te svato.abhavat
07050102 bhaNyatAM shrotukAmAnAM gurUNAM kulanandana
07050110 shrIprahrAda uvAcha
07050111 paraH svashchetyasadgrAhaH puMsAM yanmAyayA kR^itaH
07050112 vimohitadhiyAM dR^iShTastasmai bhagavate namaH
07050121 sa yadAnuvrataH puMsAM pashubuddhirvibhidyate
07050122 anya eSha tathAnyo.ahamiti bhedagatAsatI
07050131 sa eSha AtmA svaparetyabuddhibhirduratyayAnukramaNo nirUpyate
07050132 muhyanti yadvartmani vedavAdino brahmAdayo hyeSha bhinatti me matim
07050141 yathA bhrAmyatyayo brahmansvayamAkarShasannidhau
07050142 tathA me bhidyate chetashchakrapANeryadR^ichChayA
07050150 shrInArada uvAcha
07050151 etAvadbrAhmaNAyoktvA virarAma mahAmatiH
07050152 taM sannibhartsya kupitaH sudIno rAjasevakaH
07050161 AnIyatAmare vetramasmAkamayashaskaraH
07050162 kulA~NgArasya durbuddheshchaturtho.asyodito damaH
07050171 daiteyachandanavane jAto.ayaM kaNTakadrumaH
07050172 yanmUlonmUlaparashorviShNornAlAyito.arbhakaH
07050181 iti taM vividhopAyairbhIShayaMstarjanAdibhiH
07050182 prahrAdaM grAhayAmAsa trivargasyopapAdanam
07050191 tata enaM gururj~nAtvA j~nAtaj~neyachatuShTayam
07050192 daityendraM darshayAmAsa mAtR^imR^iShTamala~NkR^itam
07050201 pAdayoH patitaM bAlaM pratinandyAshiShAsuraH
07050202 pariShvajya chiraM dorbhyAM paramAmApa nirvR^itim
07050211 AropyA~NkamavaghrAya mUrdhanyashrukalAmbubhiH
07050212 Asi~nchanvikasadvaktramidamAha yudhiShThira
07050220 hiraNyakashipuruvAcha
07050221 prahrAdAnUchyatAM tAta svadhItaM ki~nchiduttamam
07050222 kAlenaitAvatAyuShmanyadashikShadgurorbhavAn
07050230 shrIprahrAda uvAcha
07050231 shravaNaM kIrtanaM viShNoH smaraNaM pAdasevanam
07050232 archanaM vandanaM dAsyaM sakhyamAtmanivedanam
07050241 iti puMsArpitA viShNau bhaktishchennavalakShaNA
07050242 kriyeta bhagavatyaddhA tanmanye.adhItamuttamam
07050251 nishamyaitatsutavacho hiraNyakashipustadA
07050252 guruputramuvAchedaM ruShA prasphuritAdharaH
07050261 brahmabandho kimetatte vipakShaM shrayatAsatA
07050262 asAraM grAhito bAlo mAmanAdR^itya durmate
07050271 santi hyasAdhavo loke durmaitrAshChadmaveShiNaH
07050272 teShAmudetyaghaM kAle rogaH pAtakinAmiva
07050280 shrIguruputra uvAcha
07050281 na matpraNItaM na parapraNItaM suto vadatyeSha tavendrashatro
07050282 naisargikIyaM matirasya rAjanniyachCha manyuM kadadAH sma mA naH
07050290 shrInArada uvAcha
07050291 guruNaivaM pratiprokto bhUya AhAsuraH sutam
07050292 na chedgurumukhIyaM te kuto.abhadrAsatI matiH
07050300 shrIprahrAda uvAcha
07050301 matirna kR^iShNe parataH svato vA mitho.abhipadyeta gR^ihavratAnAm
07050302 adAntagobhirvishatAM tamisraM punaH punashcharvitacharvaNAnAm
07050311 na te viduH svArthagatiM hi viShNuM durAshayA ye bahirarthamAninaH
07050312 andhA yathAndhairupanIyamAnAste.apIshatantryAmurudAmni baddhAH
07050321 naiShAM matistAvadurukramA~NghriM spR^ishatyanarthApagamo yadarthaH
07050322 mahIyasAM pAdarajo.abhiShekaM niShki~nchanAnAM na vR^iNIta yAvat
07050331 ityuktvoparataM putraM hiraNyakashipU ruShA
07050332 andhIkR^itAtmA svotsa~NgAnnirasyata mahItale
07050341 AhAmarSharuShAviShTaH kaShAyIbhUtalochanaH
07050342 vadhyatAmAshvayaM vadhyo niHsArayata nairR^itAH
07050351 ayaM me bhrAtR^ihA so.ayaM hitvA svAnsuhR^ido.adhamaH
07050352 pitR^ivyahantuH pAdau yo viShNordAsavadarchati
07050361 viShNorvA sAdhvasau kiM nu kariShyatyasama~njasaH
07050362 sauhR^idaM dustyajaM pitrorahAdyaH pa~nchahAyanaH
07050371 paro.apyapatyaM hitakR^idyathauShadhaM svadehajo.apyAmayavatsuto.ahitaH
07050372 ChindyAttada~NgaM yadutAtmano.ahitaM sheShaM sukhaM jIvati yadvivarjanAt
07050381 sarvairupAyairhantavyaH sambhojashayanAsanaiH
07050382 suhR^illi~NgadharaH shatrurmunerduShTamivendriyam
07050391 nairR^itAste samAdiShTA bhartrA vai shUlapANayaH
07050392 tigmadaMShTrakarAlAsyAstAmrashmashrushiroruhAH
07050401 nadanto bhairavaM nAdaM Chindhi bhindhIti vAdinaH
07050402 AsInaM chAhananshUlaiH prahrAdaM sarvamarmasu
07050411 pare brahmaNyanirdeshye bhagavatyakhilAtmani
07050412 yuktAtmanyaphalA AsannapuNyasyeva satkriyAH
07050421 prayAse.apahate tasmindaityendraH parisha~NkitaH
07050422 chakAra tadvadhopAyAnnirbandhena yudhiShThira
07050431 diggajairdandashUkendrairabhichArAvapAtanaiH
07050432 mAyAbhiH sannirodhaishcha garadAnairabhojanaiH
07050441 himavAyvagnisalilaiH parvatAkramaNairapi
07050442 na shashAka yadA hantumapApamasuraH sutam
07050443 chintAM dIrghatamAM prAptastatkartuM nAbhyapadyata
07050451 eSha me bahvasAdhUkto vadhopAyAshcha nirmitAH
07050452 taistairdrohairasaddharmairmuktaH svenaiva tejasA
07050461 vartamAno.avidUre vai bAlo.apyajaDadhIrayam
07050462 na vismarati me.anAryaM shunaH shepa iva prabhuH
07050471 aprameyAnubhAvo.ayamakutashchidbhayo.amaraH
07050472 nUnametadvirodhena mR^ityurme bhavitA na vA
07050481 iti tachchintayA ki~nchinmlAnashriyamadhomukham
07050482 shaNDAmarkAvaushanasau vivikta iti hochatuH
07050491 jitaM tvayaikena jagattrayaM bhruvorvijR^imbhaNatrastasamastadhiShNyapam
07050492 na tasya chintyaM tava nAtha chakShvahe na vai shishUnAM guNadoShayoH padam
07050501 imaM tu pAshairvaruNasya baddhvA nidhehi bhIto na palAyate yathA
07050502 buddhishcha puMso vayasAryasevayA yAvadgururbhArgava AgamiShyati
07050511 tatheti guruputroktamanuj~nAyedamabravIt
07050512 dharmo hyasyopadeShTavyo rAj~nAM yo gR^ihamedhinAm
07050521 dharmamarthaM cha kAmaM cha nitarAM chAnupUrvashaH
07050522 prahrAdAyochatU rAjanprashritAvanatAya cha
07050531 yathA trivargaM gurubhirAtmane upashikShitam
07050532 na sAdhu mene tachChikShAM dvandvArAmopavarNitAm
07050541 yadAchAryaH parAvR^itto gR^ihamedhIyakarmasu
07050542 vayasyairbAlakaistatra sopahUtaH kR^itakShaNaiH
07050551 atha tAnshlakShNayA vAchA pratyAhUya mahAbudhaH
07050552 uvAcha vidvAMstanniShThAM kR^ipayA prahasanniva
07050561 te tu tadgauravAtsarve tyaktakrIDAparichChadAH
07050562 bAlA adUShitadhiyo dvandvArAmeritehitaiH
07050571 paryupAsata rAjendra tannyastahR^idayekShaNAH
07050572 tAnAha karuNo maitro mahAbhAgavato.asuraH
07060010 shrIprahrAda uvAcha
07060011 kaumAra AcharetprAj~no dharmAnbhAgavatAniha
07060012 durlabhaM mAnuShaM janma tadapyadhruvamarthadam
07060021 yathA hi puruShasyeha viShNoH pAdopasarpaNam
07060022 yadeSha sarvabhUtAnAM priya AtmeshvaraH suhR^it
07060031 sukhamaindriyakaM daityA dehayogena dehinAm
07060032 sarvatra labhyate daivAdyathA duHkhamayatnataH
07060041 tatprayAso na kartavyo yata AyurvyayaH param
07060042 na tathA vindate kShemaM mukundacharaNAmbujam
07060051 tato yateta kushalaH kShemAya bhavamAshritaH
07060052 sharIraM pauruShaM yAvanna vipadyeta puShkalam
07060061 puMso varShashataM hyAyustadardhaM chAjitAtmanaH
07060062 niShphalaM yadasau rAtryAM shete.andhaM prApitastamaH
07060071 mugdhasya bAlye kaishore krIDato yAti viMshatiH
07060072 jarayA grastadehasya yAtyakalpasya viMshatiH
07060081 durApUreNa kAmena mohena cha balIyasA
07060082 sheShaM gR^iheShu saktasya pramattasyApayAti hi
07060091 ko gR^iheShu pumAnsaktamAtmAnamajitendriyaH
07060092 snehapAshairdR^iDhairbaddhamutsaheta vimochitum
07060101 ko nvarthatR^iShNAM visR^ijetprANebhyo.api ya IpsitaH
07060102 yaM krINAtyasubhiH preShThaistaskaraH sevako vaNik
07060111 kathaM priyAyA anukampitAyAH sa~NgaM rahasyaM ruchirAMshcha mantrAn
07060112 suhR^itsu tatsnehasitaH shishUnAM kalAkSharANAmanuraktachittaH
07060121 putrAnsmaraMstA duhitR^IrhR^idayyA bhrAtR^InsvasR^IrvA pitarau cha dInau
07060122 gR^ihAnmanoj~noruparichChadAMshcha vR^ittIshcha kulyAH pashubhR^ityavargAn
07060131 tyajeta koshaskR^idivehamAnaH karmANi lobhAdavitR^iptakAmaH
07060132 aupasthyajaihvaM bahumanyamAnaH kathaM virajyeta durantamohaH
07060141 kuTumbapoShAya viyannijAyurna budhyate.arthaM vihataM pramattaH
07060142 sarvatra tApatrayaduHkhitAtmA nirvidyate na svakuTumbarAmaH
07060151 vitteShu nityAbhiniviShTachetA vidvAMshcha doShaM paravittahartuH
07060152 pretyeha vAthApyajitendriyastadashAntakAmo harate kuTumbI
07060161 vidvAnapItthaM danujAH kuTumbaM puShNansvalokAya na kalpate vai
07060162 yaH svIyapArakyavibhinnabhAvastamaH prapadyeta yathA vimUDhaH
07060171 yato na kashchitkva cha kutrachidvA dInaH svamAtmAnamalaM samarthaH
07060172 vimochituM kAmadR^ishAM vihAra krIDAmR^igo yannigaDo visargaH
07060181 tato vidUrAtparihR^itya daityA daityeShu sa~NgaM viShayAtmakeShu
07060182 upeta nArAyaNamAdidevaM sa muktasa~NgairiShito.apavargaH
07060191 na hyachyutaM prINayato bahvAyAso.asurAtmajAH
07060192 AtmatvAtsarvabhUtAnAM siddhatvAdiha sarvataH
07060201 parAvareShu bhUteShu brahmAntasthAvarAdiShu
07060202 bhautikeShu vikAreShu bhUteShvatha mahatsu cha
07060211 guNeShu guNasAmye cha guNavyatikare tathA
07060212 eka eva paro hyAtmA bhagavAnIshvaro.avyayaH
07060221 pratyagAtmasvarUpeNa dR^ishyarUpeNa cha svayam
07060222 vyApyavyApakanirdeshyo hyanirdeshyo.avikalpitaH
07060231 kevalAnubhavAnanda svarUpaH parameshvaraH
07060232 mAyayAntarhitaishvarya Iyate guNasargayA
07060241 tasmAtsarveShu bhUteShu dayAM kuruta sauhR^idam
07060242 bhAvamAsuramunmuchya yayA tuShyatyadhokShajaH
07060251 tuShTe cha tatra kimalabhyamananta Adye
07060252 kiM tairguNavyatikarAdiha ye svasiddhAH
07060253 dharmAdayaH kimaguNena cha kA~NkShitena
07060254 sAraM juShAM charaNayorupagAyatAM naH
07060261 dharmArthakAma iti yo.abhihitastrivarga
07060262 IkShA trayI nayadamau vividhA cha vArtA
07060263 manye tadetadakhilaM nigamasya satyaM
07060264 svAtmArpaNaM svasuhR^idaH paramasya puMsaH
07060271 j~nAnaM tadetadamalaM duravApamAha
07060272 nArAyaNo narasakhaH kila nAradAya
07060273 ekAntinAM bhagavatastadaki~nchanAnAM
07060274 pAdAravindarajasAplutadehinAM syAt
07060281 shrutametanmayA pUrvaM j~nAnaM vij~nAnasaMyutam
07060282 dharmaM bhAgavataM shuddhaM nAradAddevadarshanAt
07060290 shrIdaityaputrA UchuH
07060291 prahrAda tvaM vayaM chApi narte.anyaM vidmahe gurum
07060292 etAbhyAM guruputrAbhyAM bAlAnAmapi hIshvarau
07060301 bAlasyAntaHpurasthasya mahatsa~Ngo duranvayaH
07060302 Chindhi naH saMshayaM saumya syAchchedvisrambhakAraNam
07070010 shrInArada uvAcha
07070011 evaM daityasutaiH pR^iShTo mahAbhAgavato.asuraH
07070012 uvAcha tAnsmayamAnaH smaranmadanubhAShitam
07070020 shrIprahrAda uvAcha
07070021 pitari prasthite.asmAkaM tapase mandarAchalam
07070022 yuddhodyamaM paraM chakrurvibudhA dAnavAnprati
07070031 pipIlikairahiriva diShTyA lokopatApanaH
07070032 pApena pApo.abhakShIti vadanto vAsavAdayaH
07070041 teShAmatibalodyogaM nishamyAsurayUthapAH
07070042 vadhyamAnAH surairbhItA dudruvuH sarvato disham
07070051 kalatraputravittAptAngR^ihAnpashuparichChadAn
07070052 nAvekShyamANAstvaritAH sarve prANaparIpsavaH
07070061 vyalumpanrAjashibiramamarA jayakA~NkShiNaH
07070062 indrastu rAjamahiShIM mAtaraM mama chAgrahIt
07070071 nIyamAnAM bhayodvignAM rudatIM kurarImiva
07070072 yadR^ichChayAgatastatra devarShirdadR^ishe pathi
07070081 prAha nainAM surapate netumarhasyanAgasam
07070082 mu~ncha mu~ncha mahAbhAga satIM paraparigraham
07070090 shrIindra uvAcha
07070091 Aste.asyA jaThare vIryamaviShahyaM suradviShaH
07070092 AsyatAM yAvatprasavaM mokShye.arthapadavIM gataH
07070100 shrInArada uvAcha
07070101 ayaM niShkilbiShaH sAkShAnmahAbhAgavato mahAn
07070102 tvayA na prApsyate saMsthAmanantAnucharo balI
07070111 ityuktastAM vihAyendro devarShermAnayanvachaH
07070112 anantapriyabhaktyainAM parikramya divaM yayau
07070121 tato me mAtaramR^iShiH samAnIya nijAshrame
07070122 AshvAsyehoShyatAM vatse yAvatte bharturAgamaH
07070131 tathetyavAtsIddevarSherantike sAkutobhayA
07070132 yAvaddaityapatirghorAttapaso na nyavartata
07070141 R^iShiM paryacharattatra bhaktyA paramayA satI
07070142 antarvatnI svagarbhasya kShemAyechChAprasUtaye
07070151 R^iShiH kAruNikastasyAH prAdAdubhayamIshvaraH
07070152 dharmasya tattvaM j~nAnaM cha mAmapyuddishya nirmalam
07070161 tattu kAlasya dIrghatvAtstrItvAnmAtustirodadhe
07070162 R^iShiNAnugR^ihItaM mAM nAdhunApyajahAtsmR^itiH
07070171 bhavatAmapi bhUyAnme yadi shraddadhate vachaH
07070172 vaishAradI dhIH shraddhAtaH strIbAlAnAM cha me yathA
07070181 janmAdyAH ShaDime bhAvA dR^iShTA dehasya nAtmanaH
07070182 phalAnAmiva vR^ikShasya kAleneshvaramUrtinA
07070191 AtmA nityo.avyayaH shuddha ekaH kShetraj~na AshrayaH
07070192 avikriyaH svadR^igheturvyApako.asa~NgyanAvR^itaH
07070201 etairdvAdashabhirvidvAnAtmano lakShaNaiH paraiH
07070202 ahaM mametyasadbhAvaM dehAdau mohajaM tyajet
07070211 svarNaM yathA grAvasu hemakAraH kShetreShu yogaistadabhij~na ApnuyAt
07070212 kShetreShu deheShu tathAtmayogairadhyAtmavidbrahmagatiM labheta
07070221 aShTau prakR^itayaH proktAstraya eva hi tadguNAH
07070222 vikArAH ShoDashAchAryaiH pumAnekaH samanvayAt
07070231 dehastu sarvasa~NghAto jagattasthuriti dvidhA
07070232 atraiva mR^igyaH puruSho neti netItyatattyajan
07070241 anvayavyatirekeNa vivekenoshatAtmanA
07070242 svargasthAnasamAmnAyairvimR^ishadbhirasatvaraiH
07070251 buddherjAgaraNaM svapnaH suShuptiriti vR^ittayaH
07070252 tA yenaivAnubhUyante so.adhyakShaH puruShaH paraH
07070261 ebhistrivarNaiH paryastairbuddhibhedaiH kriyodbhavaiH
07070262 svarUpamAtmano budhyedgandhairvAyumivAnvayAt
07070271 etaddvAro hi saMsAro guNakarmanibandhanaH
07070272 aj~nAnamUlo.apArtho.api puMsaH svapna ivArpyate
07070281 tasmAdbhavadbhiH kartavyaM karmaNAM triguNAtmanAm
07070282 bIjanirharaNaM yogaH pravAhoparamo dhiyaH
07070291 tatropAyasahasrANAmayaM bhagavatoditaH
07070292 yadIshvare bhagavati yathA yaira~njasA ratiH
07070301 gurushushrUShayA bhaktyA sarvalabdhArpaNena cha
07070302 sa~Ngena sAdhubhaktAnAmIshvarArAdhanena cha
07070311 shraddhayA tatkathAyAM cha kIrtanairguNakarmaNAm
07070312 tatpAdAmburuhadhyAnAttalli~NgekShArhaNAdibhiH
07070321 hariH sarveShu bhUteShu bhagavAnAsta IshvaraH
07070322 iti bhUtAni manasA kAmaistaiH sAdhu mAnayet
07070331 evaM nirjitaShaDvargaiH kriyate bhaktirIshvare
07070332 vAsudeve bhagavati yayA saMlabhyate ratiH
07070341 nishamya karmANi guNAnatulyAnvIryANi lIlAtanubhiH kR^itAni
07070342 yadAtiharShotpulakAshrugadgadaM protkaNTha udgAyati rauti nR^ityati
07070351 yadA grahagrasta iva kvachiddhasatyAkrandate dhyAyati vandate janam
07070352 muhuH shvasanvakti hare jagatpate nArAyaNetyAtmamatirgatatrapaH
07070361 tadA pumAnmuktasamastabandhanastadbhAvabhAvAnukR^itAshayAkR^itiH
07070362 nirdagdhabIjAnushayo mahIyasA bhaktiprayogeNa sametyadhokShajam
07070371 adhokShajAlambhamihAshubhAtmanaH sharIriNaH saMsR^itichakrashAtanam
07070372 tadbrahmanirvANasukhaM vidurbudhAstato bhajadhvaM hR^idaye hR^idIshvaram
07070381 ko.atiprayAso.asurabAlakA harerupAsane sve hR^idi ChidravatsataH
07070382 svasyAtmanaH sakhyurasheShadehinAM sAmAnyataH kiM viShayopapAdanaiH
07070391 rAyaH kalatraM pashavaH sutAdayo gR^ihA mahI ku~njarakoshabhUtayaH
07070392 sarve.arthakAmAH kShaNabha~NgurAyuShaH kurvanti martyasya kiyatpriyaM chalAH
07070401 evaM hi lokAH kratubhiH kR^itA amI kShayiShNavaH sAtishayA na nirmalAH
07070402 tasmAdadR^iShTashrutadUShaNaM paraM bhaktyoktayeshaM bhajatAtmalabdhaye
07070411 yadartha iha karmANi vidvanmAnyasakR^innaraH
07070412 karotyato viparyAsamamoghaM vindate phalam
07070421 sukhAya duHkhamokShAya sa~Nkalpa iha karmiNaH
07070422 sadApnotIhayA duHkhamanIhAyAH sukhAvR^itaH
07070431 kAmAnkAmayate kAmyairyadarthamiha pUruShaH
07070432 sa vai dehastu pArakyo bha~Nguro yAtyupaiti cha
07070441 kimu vyavahitApatya dArAgAradhanAdayaH
07070442 rAjyakoshagajAmAtya bhR^ityAptA mamatAspadAH
07070451 kimetairAtmanastuchChaiH saha dehena nashvaraiH
07070452 anarthairarthasa~NkAshairnityAnandarasodadheH
07070461 nirUpyatAmiha svArthaH kiyAndehabhR^ito.asurAH
07070462 niShekAdiShvavasthAsu klishyamAnasya karmabhiH
07070471 karmANyArabhate dehI dehenAtmAnuvartinA
07070472 karmabhistanute dehamubhayaM tvavivekataH
07070481 tasmAdarthAshcha kAmAshcha dharmAshcha yadapAshrayAH
07070482 bhajatAnIhayAtmAnamanIhaM harimIshvaram
07070491 sarveShAmapi bhUtAnAM harirAtmeshvaraH priyaH
07070492 bhUtairmahadbhiH svakR^itaiH kR^itAnAM jIvasaMj~nitaH
07070501 devo.asuro manuShyo vA yakSho gandharva eva vA
07070502 bhajanmukundacharaNaM svastimAnsyAdyathA vayam
07070511 nAlaM dvijatvaM devatvamR^iShitvaM vAsurAtmajAH
07070512 prINanAya mukundasya na vR^ittaM na bahuj~natA
07070521 na dAnaM na tapo nejyA na shauchaM na vratAni cha
07070522 prIyate.amalayA bhaktyA hariranyadviDambanam
07070531 tato harau bhagavati bhaktiM kuruta dAnavAH
07070532 Atmaupamyena sarvatra sarvabhUtAtmanIshvare
07070541 daiteyA yakSharakShAMsi striyaH shUdrA vrajaukasaH
07070542 khagA mR^igAH pApajIvAH santi hyachyutatAM gatAH
07070551 etAvAneva loke.asminpuMsaH svArthaH paraH smR^itaH
07070552 ekAntabhaktirgovinde yatsarvatra tadIkShaNam
07080010 shrInArada uvAcha
07080011 atha daityasutAH sarve shrutvA tadanuvarNitam
07080012 jagR^ihurniravadyatvAnnaiva gurvanushikShitam
07080021 athAchAryasutasteShAM buddhimekAntasaMsthitAm
07080022 AlakShya bhItastvarito rAj~na AvedayadyathA
07080031 shrutvA tadapriyaM daityo duHsahaM tanayAnayam
07080032 kopAveshachaladgAtraH putraM hantuM mano dadhe
07080041 kShiptvA paruShayA vAchA prahrAdamatadarhaNam
07080042 AhekShamANaH pApena tirashchInena chakShuShA
07080051 prashrayAvanataM dAntaM baddhA~njalimavasthitam
07080052 sarpaH padAhata iva shvasanprakR^itidAruNaH
07080060 shrIhiraNyakashipuruvAcha
07080061 he durvinIta mandAtmankulabhedakarAdhama
07080062 stabdhaM machChAsanodvR^ittaM neShye tvAdya yamakShayam
07080071 kruddhasya yasya kampante trayo lokAH saheshvarAH
07080072 tasya me.abhItavanmUDha shAsanaM kiM balo.atyagAH
07080080 shrIprahrAda uvAcha
07080081 na kevalaM me bhavatashcha rAjansa vai balaM balinAM chApareShAm
07080082 pare.avare.amI sthiraja~NgamA ye brahmAdayo yena vashaM praNItAH
07080091 sa IshvaraH kAla urukramo.asAvojaH sahaH sattvabalendriyAtmA
07080092 sa eva vishvaM paramaH svashaktibhiH sR^ijatyavatyatti guNatrayeshaH
07080101 jahyAsuraM bhAvamimaM tvamAtmanaH samaM mano dhatsva na santi vidviShaH
07080102 R^ite.ajitAdAtmana utpathe sthitAttaddhi hyanantasya mahatsamarhaNam
07080111 dasyUnpurA ShaNna vijitya lumpato manyanta eke svajitA disho dasha
07080112 jitAtmano j~nasya samasya dehinAM sAdhoH svamohaprabhavAH kutaH pare
07080120 shrIhiraNyakashipuruvAcha
07080121 vyaktaM tvaM martukAmo.asi yo.atimAtraM vikatthase
07080122 mumUrShUNAM hi mandAtmannanu syurviklavA giraH
07080131 yastvayA mandabhAgyokto madanyo jagadIshvaraH
07080132 kvAsau yadi sa sarvatra kasmAtstambhe na dR^ishyate
07080141 so.ahaM vikatthamAnasya shiraH kAyAddharAmi te
07080142 gopAyeta haristvAdya yaste sharaNamIpsitam
07080151 evaM duruktairmuhurardayanruShA sutaM mahAbhAgavataM mahAsuraH
07080152 khaDgaM pragR^ihyotpatito varAsanAtstambhaM tatADAtibalaH svamuShTinA
07080161 tadaiva tasminninado.atibhIShaNo babhUva yenANDakaTAhamasphuTat
07080162 yaM vai svadhiShNyopagataM tvajAdayaH shrutvA svadhAmAtyayama~Nga menire
07080171 sa vikramanputravadhepsurojasA nishamya nirhrAdamapUrvamadbhutam
07080172 antaHsabhAyAM na dadarsha tatpadaM vitatrasuryena surAriyUthapAH
07080181 satyaM vidhAtuM nijabhR^ityabhAShitaM vyAptiM cha bhUteShvakhileShu chAtmanaH
07080182 adR^ishyatAtyadbhutarUpamudvahanstambhe sabhAyAM na mR^igaM na mAnuSham
07080191 sa sattvamenaM parito vipashyanstambhasya madhyAdanunirjihAnam
07080192 nAyaM mR^igo nApi naro vichitramaho kimetannR^imR^igendrarUpam
07080201 mImAMsamAnasya samutthito.agrato nR^isiMharUpastadalaM bhayAnakam
07080202 prataptachAmIkarachaNDalochanaM sphuratsaTAkesharajR^imbhitAnanam
07080211 karAladaMShTraM karavAlacha~nchala kShurAntajihvaM bhrukuTImukholbaNam
07080212 stabdhordhvakarNaM girikandarAdbhuta vyAttAsyanAsaM hanubhedabhIShaNam
07080221 divispR^ishatkAyamadIrghapIvara grIvoruvakShaHsthalamalpamadhyamam
07080222 chandrAMshugauraishChuritaM tanUruhairviShvagbhujAnIkashataM nakhAyudham
07080231 durAsadaM sarvanijetarAyudha pravekavidrAvitadaityadAnavam
07080232 prAyeNa me.ayaM hariNorumAyinA vadhaH smR^ito.anena samudyatena kim
07080241 evaM bruvaMstvabhyapatadgadAyudho nadannR^isiMhaM prati daityaku~njaraH
07080242 alakShito.agnau patitaH pata~Ngamo yathA nR^isiMhaujasi so.asurastadA
07080251 na tadvichitraM khalu sattvadhAmani svatejasA yo nu purApibattamaH
07080252 tato.abhipadyAbhyahananmahAsuro ruShA nR^isiMhaM gadayoruvegayA
07080261 taM vikramantaM sagadaM gadAdharo mahoragaM tArkShyasuto yathAgrahIt
07080262 sa tasya hastotkalitastadAsuro vikrIDato yadvadahirgarutmataH
07080271 asAdhvamanyanta hR^itaukaso.amarA ghanachChadA bhArata sarvadhiShNyapAH
07080272 taM manyamAno nijavIryasha~NkitaM yaddhastamukto nR^ihariM mahAsuraH
07080273 punastamAsajjata khaDgacharmaNI pragR^ihya vegena gatashramo mR^idhe
07080281 taM shyenavegaM shatachandravartmabhishcharantamachChidramuparyadho hariH
07080282 kR^itvATTahAsaM kharamutsvanolbaNaM nimIlitAkShaM jagR^ihe mahAjavaH
07080291 viShvaksphurantaM grahaNAturaM harirvyAlo yathAkhuM kulishAkShatatvacham
07080292 dvAryUrumApatya dadAra lIlayA nakhairyathAhiM garuDo mahAviSham
07080301 saMrambhaduShprekShyakarAlalochano vyAttAnanAntaM vilihansvajihvayA
07080302 asR^iglavAktAruNakesharAnano yathAntramAlI dvipahatyayA hariH
07080311 nakhA~NkurotpATitahR^itsaroruhaM visR^ijya tasyAnucharAnudAyudhAn
07080312 ahansamastAnnakhashastrapANibhirdordaNDayUtho.anupathAnsahasrashaH
07080321 saTAvadhUtA jaladAH parApatangrahAshcha taddR^iShTivimuShTarochiShaH
07080322 ambhodhayaH shvAsahatA vichukShubhurnirhrAdabhItA digibhA vichukrushuH
07080331 dyaustatsaTotkShiptavimAnasa~NkulA protsarpata kShmA cha padAbhipIDitA
07080332 shailAH samutpeturamuShya raMhasA tattejasA khaM kakubho na rejire
07080341 tataH sabhAyAmupaviShTamuttame nR^ipAsane sambhR^itatejasaM vibhum
07080342 alakShitadvairathamatyamarShaNaM prachaNDavaktraM na babhAja kashchana
07080351 nishAmya lokatrayamastakajvaraM tamAdidaityaM hariNA hataM mR^idhe
07080352 praharShavegotkalitAnanA muhuH prasUnavarShairvavR^iShuH surastriyaH
07080361 tadA vimAnAvalibhirnabhastalaM didR^ikShatAM sa~NkulamAsa nAkinAm
07080362 surAnakA dundubhayo.atha jaghnire gandharvamukhyA nanR^iturjaguH striyaH
07080371 tatropavrajya vibudhA brahmendragirishAdayaH
07080372 R^iShayaH pitaraH siddhA vidyAdharamahoragAH
07080381 manavaH prajAnAM patayo gandharvApsarachAraNAH
07080382 yakShAH kimpuruShAstAta vetAlAH sahakinnarAH
07080391 te viShNupArShadAH sarve sunandakumudAdayaH
07080392 mUrdhni baddhA~njalipuTA AsInaM tIvratejasam
07080393 IDire narashArdulaM nAtidUracharAH pR^ithak
07080400 shrIbrahmovAcha
07080401 nato.asmyanantAya durantashaktaye vichitravIryAya pavitrakarmaNe
07080402 vishvasya sargasthitisaMyamAnguNaiH svalIlayA sandadhate.avyayAtmane
07080410 shrIrudra uvAcha
07080411 kopakAlo yugAntaste hato.ayamasuro.alpakaH
07080412 tatsutaM pAhyupasR^itaM bhaktaM te bhaktavatsala
07080420 shrIindra uvAcha
07080421 pratyAnItAH parama bhavatA trAyatA naH svabhAgA
07080422 daityAkrAntaM hR^idayakamalaM tadgR^ihaM pratyabodhi
07080423 kAlagrastaM kiyadidamaho nAtha shushrUShatAM te
07080424 muktisteShAM na hi bahumatA nArasiMhAparaiH kim
07080430 shrIR^iShaya UchuH
07080431 tvaM nastapaH paramamAttha yadAtmatejo
07080432 yenedamAdipuruShAtmagataM sasarktha
07080433 tadvipraluptamamunAdya sharaNyapAla
07080434 rakShAgR^ihItavapuShA punaranvamaMsthAH
07080440 shrIpitara UchuH
07080441 shrAddhAni no.adhibubhuje prasabhaM tanUjair
07080442 dattAni tIrthasamaye.apyapibattilAmbu
07080443 tasyodarAnnakhavidIrNavapAdya ArchChat
07080444 tasmai namo nR^iharaye.akhiladharmagoptre
07080450 shrIsiddhA UchuH
07080451 yo no gatiM yogasiddhAmasAdhurahArShIdyogatapobalena
07080452 nAnA darpaM taM nakhairvidadAra tasmai tubhyaM praNatAH smo nR^isiMha
07080460 shrIvidyAdharA UchuH
07080461 vidyAM pR^ithagdhAraNayAnurAddhAM nyaShedhadaj~no balavIryadR^iptaH
07080462 sa yena sa~Nkhye pashuvaddhatastaM mAyAnR^isiMhaM praNatAH sma nityam
07080470 shrInAgA UchuH
07080471 yena pApena ratnAni strIratnAni hR^itAni naH
07080472 tadvakShaHpATanenAsAM dattAnanda namo.astu te
07080480 shrImanava UchuH
07080481 manavo vayaM tava nideshakAriNo ditijena deva paribhUtasetavaH
07080482 bhavatA khalaH sa upasaMhR^itaH prabho karavAma te kimanushAdhi ki~NkarAn
07080490 shrIprajApataya UchuH
07080491 prajeshA vayaM te pareshAbhisR^iShTA na yena prajA vai sR^ijAmo niShiddhAH
07080492 sa eSha tvayA bhinnavakShA nu shete jaganma~NgalaM sattvamUrte.avatAraH
07080500 shrIgandharvA UchuH
07080501 vayaM vibho te naTanATyagAyakA yenAtmasAdvIryabalaujasA kR^itAH
07080502 sa eSha nIto bhavatA dashAmimAM kimutpathasthaH kushalAya kalpate
07080510 shrIchAraNA UchuH
07080511 hare tavA~Nghripa~NkajaM bhavApavargamAshritAH
07080512 yadeSha sAdhuhR^ichChayastvayAsuraH samApitaH
07080520 shrIyakShA UchuH
07080521 vayamanucharamukhyAH karmabhiste manoj~nais
07080522 ta iha ditisutena prApitA vAhakatvam
07080523 sa tu janaparitApaM tatkR^itaM jAnatA te
07080524 narahara upanItaH pa~nchatAM pa~nchaviMsha
07080530 shrIkimpuruShA UchuH
07080531 vayaM kimpuruShAstvaM tu mahApuruSha IshvaraH
07080532 ayaM kupuruSho naShTo dhikkR^itaH sAdhubhiryadA
07080540 shrIvaitAlikA UchuH
07080541 sabhAsu satreShu tavAmalaM yasho gItvA saparyAM mahatIM labhAmahe
07080542 yastAmanaiShIdvashameSha durjano dviShTyA hataste bhagavanyathAmayaH
07080550 shrIkinnarA UchuH
07080551 vayamIsha kinnaragaNAstavAnugA ditijena viShTimamunAnukAritAH
07080552 bhavatA hare sa vR^ijino.avasAdito narasiMha nAtha vibhavAya no bhava
07080560 shrIviShNupArShadA UchuH
07080561 adyaitaddharinararUpamadbhutaM te dR^iShTaM naH sharaNada sarvalokasharma
07080562 so.ayaM te vidhikara Isha viprashaptastasyedaM nidhanamanugrahAya vidmaH
07090010 shrInArada uvAcha
07090011 evaM surAdayaH sarve brahmarudrapuraH sarAH
07090012 nopaitumashakanmanyu saMrambhaM sudurAsadam
07090021 sAkShAtshrIH preShitA devairdR^iShTvA taM mahadadbhutam
07090022 adR^iShTAshrutapUrvatvAtsA nopeyAya sha~NkitA
07090031 prahrAdaM preShayAmAsa brahmAvasthitamantike
07090032 tAta prashamayopehi svapitre kupitaM prabhum
07090041 tatheti shanakai rAjanmahAbhAgavato.arbhakaH
07090042 upetya bhuvi kAyena nanAma vidhR^itA~njaliH
07090051 svapAdamUle patitaM tamarbhakaM vilokya devaH kR^ipayA pariplutaH
07090052 utthApya tachChIrShNyadadhAtkarAmbujaM kAlAhivitrastadhiyAM kR^itAbhayam
07090061 sa tatkarasparshadhutAkhilAshubhaH sapadyabhivyaktaparAtmadarshanaH
07090062 tatpAdapadmaM hR^idi nirvR^ito dadhau hR^iShyattanuH klinnahR^idashrulochanaH
07090071 astauShIddharimekAgra manasA susamAhitaH
07090072 premagadgadayA vAchA tannyastahR^idayekShaNaH
07090080 shrIprahrAda uvAcha
07090081 brahmAdayaH suragaNA munayo.atha siddhAH
07090082 sattvaikatAnagatayo vachasAM pravAhaiH
07090083 nArAdhituM puruguNairadhunApi pipruH
07090084 kiM toShTumarhati sa me harirugrajAteH
07090091 manye dhanAbhijanarUpatapaHshrutaujas
07090092 tejaHprabhAvabalapauruShabuddhiyogAH
07090093 nArAdhanAya hi bhavanti parasya puMso
07090094 bhaktyA tutoSha bhagavAngajayUthapAya
07090101 viprAddviShaDguNayutAdaravindanAbha
07090102 pAdAravindavimukhAtshvapachaM variShTham
07090103 manye tadarpitamanovachanehitArtha
07090104 prANaM punAti sa kulaM na tu bhUrimAnaH
07090111 naivAtmanaH prabhurayaM nijalAbhapUrNo
07090112 mAnaM janAdaviduShaH karuNo vR^iNIte
07090113 yadyajjano bhagavate vidadhIta mAnaM
07090114 tachchAtmane pratimukhasya yathA mukhashrIH
07090121 tasmAdahaM vigataviklava Ishvarasya
07090122 sarvAtmanA mahi gR^iNAmi yathA manISham
07090123 nIcho.ajayA guNavisargamanupraviShTaH
07090124 pUyeta yena hi pumAnanuvarNitena
07090131 sarve hyamI vidhikarAstava sattvadhAmno
07090132 brahmAdayo vayamivesha na chodvijantaH
07090133 kShemAya bhUtaya utAtmasukhAya chAsya
07090134 vikrIDitaM bhagavato ruchirAvatAraiH
07090141 tadyachCha manyumasurashcha hatastvayAdya
07090142 modeta sAdhurapi vR^ishchikasarpahatyA
07090143 lokAshcha nirvR^itimitAH pratiyanti sarve
07090144 rUpaM nR^isiMha vibhayAya janAH smaranti
07090151 nAhaM bibhemyajita te.atibhayAnakAsya
07090152 jihvArkanetrabhrukuTIrabhasogradaMShTrAt
07090153 AntrasrajaHkShatajakesharasha~NkukarNAn
07090154 nirhrAdabhItadigibhAdaribhinnakhAgrAt
07090161 trasto.asmyahaM kR^ipaNavatsala duHsahogra
07090162 saMsArachakrakadanAdgrasatAM praNItaH
07090163 baddhaH svakarmabhirushattama te.a~NghrimUlaM
07090164 prIto.apavargasharaNaM hvayase kadA nu
07090171 yasmAtpriyApriyaviyogasaMyogajanma
07090172 shokAgninA sakalayoniShu dahyamAnaH
07090173 duHkhauShadhaM tadapi duHkhamataddhiyAhaM
07090174 bhUmanbhramAmi vada me tava dAsyayogam
07090181 so.ahaM priyasya suhR^idaH paradevatAyA
07090182 lIlAkathAstava nR^isiMha viri~nchagItAH
07090183 a~njastitarmyanugR^iNanguNavipramukto
07090184 durgANi te padayugAlayahaMsasa~NgaH
07090191 bAlasya neha sharaNaM pitarau nR^isiMha
07090192 nArtasya chAgadamudanvati majjato nauH
07090193 taptasya tatpratividhirya ihA~njaseShTas
07090194 tAvadvibho tanubhR^itAM tvadupekShitAnAm
07090201 yasminyato yarhi yena cha yasya yasmAd
07090202 yasmai yathA yaduta yastvaparaH paro vA
07090203 bhAvaH karoti vikaroti pR^ithaksvabhAvaH
07090204 sa~nchoditastadakhilaM bhavataH svarUpam
07090211 mAyA manaH sR^ijati karmamayaM balIyaH
07090212 kAlena choditaguNAnumatena puMsaH
07090213 ChandomayaM yadajayArpitaShoDashAraM
07090214 saMsArachakramaja ko.atitarettvadanyaH
07090221 sa tvaM hi nityavijitAtmaguNaH svadhAmnA
07090222 kAlo vashIkR^itavisR^ijyavisargashaktiH
07090223 chakre visR^iShTamajayeshvara ShoDashAre
07090224 niShpIDyamAnamupakarSha vibho prapannam
07090231 dR^iShTA mayA divi vibho.akhiladhiShNyapAnAm
07090232 AyuH shriyo vibhava ichChati yAnjano.ayam
07090233 ye.asmatpituH kupitahAsavijR^imbhitabhrU
07090234 visphUrjitena lulitAH sa tu te nirastaH
07090241 tasmAdamUstanubhR^itAmahamAshiSho.aj~na
07090242 AyuH shriyaM vibhavamaindriyamAviri~nchyAt
07090243 nechChAmi te vilulitAnuruvikrameNa
07090244 kAlAtmanopanaya mAM nijabhR^ityapArshvam
07090251 kutrAshiShaH shrutisukhA mR^igatR^iShNirUpAH
07090252 kvedaM kalevaramasheSharujAM virohaH
07090253 nirvidyate na tu jano yadapIti vidvAn
07090254 kAmAnalaM madhulavaiH shamayandurApaiH
07090261 kvAhaM rajaHprabhava Isha tamo.adhike.asmin
07090262 jAtaH suretarakule kva tavAnukampA
07090263 na brahmaNo na tu bhavasya na vai ramAyA
07090264 yanme.arpitaH shirasi padmakaraH prasAdaH
07090271 naiShA parAvaramatirbhavato nanu syAj
07090272 jantoryathAtmasuhR^ido jagatastathApi
07090273 saMsevayA surataroriva te prasAdaH
07090274 sevAnurUpamudayo na parAvaratvam
07090281 evaM janaM nipatitaM prabhavAhikUpe
07090282 kAmAbhikAmamanu yaH prapatanprasa~NgAt
07090283 kR^itvAtmasAtsurarShiNA bhagavangR^ihItaH
07090284 so.ahaM kathaM nu visR^ije tava bhR^ityasevAm
07090291 matprANarakShaNamananta piturvadhashcha
07090292 manye svabhR^ityaR^iShivAkyamR^itaM vidhAtum
07090293 khaDgaM pragR^ihya yadavochadasadvidhitsus
07090294 tvAmIshvaro madaparo.avatu kaM harAmi
07090301 ekastvameva jagadetamamuShya yattvam
07090302 AdyantayoH pR^ithagavasyasi madhyatashcha
07090303 sR^iShTvA guNavyatikaraM nijamAyayedaM
07090304 nAneva tairavasitastadanupraviShTaH
07090311 tvamvA idaM sadasadIsha bhavAMstato.anyo
07090312 mAyA yadAtmaparabuddhiriyaM hyapArthA
07090313 yadyasya janma nidhanaM sthitirIkShaNaM cha
07090314 tadvaitadeva vasukAlavadaShTitarvoH
07090321 nyasyedamAtmani jagadvilayAmbumadhye
07090322 sheShetmanA nijasukhAnubhavo nirIhaH
07090323 yogena mIlitadR^igAtmanipItanidras
07090324 turye sthito na tu tamo na guNAMshcha yu~NkShe
07090331 tasyaiva te vapuridaM nijakAlashaktyA
07090332 sa~nchoditaprakR^itidharmaNa AtmagUDham
07090333 ambhasyanantashayanAdviramatsamAdher
07090334 nAbherabhUtsvakaNikAvaTavanmahAbjam
07090341 tatsambhavaH kavirato.anyadapashyamAnas
07090342 tvAM bIjamAtmani tataM sa bahirvichintya
07090343 nAvindadabdashatamapsu nimajjamAno
07090344 jAte.a~Nkure kathamuhopalabheta bIjam
07090351 sa tvAtmayonirativismita Ashrito.abjaM
07090352 kAlena tIvratapasA parishuddhabhAvaH
07090353 tvAmAtmanIsha bhuvi gandhamivAtisUkShmaM
07090354 bhUtendriyAshayamaye vitataM dadarsha
07090361 evaM sahasravadanA~NghrishiraHkaroru
07090362 nAsAdyakarNanayanAbharaNAyudhADhyam
07090363 mAyAmayaM sadupalakShitasanniveshaM
07090364 dR^iShTvA mahApuruShamApa mudaM viri~nchaH
07090371 tasmai bhavAnhayashirastanuvaM hi bibhrad
07090372 vedadruhAvatibalau madhukaiTabhAkhyau
07090373 hatvAnayachChrutigaNAMshcha rajastamashcha
07090374 sattvaM tava priyatamAM tanumAmananti
07090381 itthaM nR^itiryagR^iShidevajhaShAvatArair
07090382 lokAnvibhAvayasi haMsi jagatpratIpAn
07090383 dharmaM mahApuruSha pAsi yugAnuvR^ittaM
07090384 ChannaH kalau yadabhavastriyugo.atha sa tvam
07090391 naitanmanastava kathAsu vikuNThanAtha
07090392 samprIyate duritaduShTamasAdhu tIvram
07090393 kAmAturaM harShashokabhayaiShaNArtaM
07090394 tasminkathaM tava gatiM vimR^ishAmi dInaH
07090401 jihvaikato.achyuta vikarShati mAvitR^iptA
07090402 shishno.anyatastvagudaraM shravaNaM kutashchit
07090403 ghrANo.anyatashchapaladR^ikkva cha karmashaktir
07090404 bahvyaH sapatnya iva gehapatiM lunanti
07090411 evaM svakarmapatitaM bhavavaitaraNyAm
07090412 anyonyajanmamaraNAshanabhItabhItam
07090413 pashya~njanaM svaparavigrahavairamaitraM
07090414 hanteti pArachara pIpR^ihi mUDhamadya
07090421 ko nvatra te.akhilaguro bhagavanprayAsa
07090422 uttAraNe.asya bhavasambhavalopahetoH
07090423 mUDheShu vai mahadanugraha Artabandho
07090424 kiM tena te priyajanAnanusevatAM naH
07090431 naivodvije para duratyayavaitaraNyAs
07090432 tvadvIryagAyanamahAmR^itamagnachittaH
07090433 shoche tato vimukhachetasa indriyArtha
07090434 mAyAsukhAya bharamudvahato vimUDhAn
07090441 prAyeNa deva munayaH svavimuktikAmA
07090442 maunaM charanti vijane na parArthaniShThAH
07090443 naitAnvihAya kR^ipaNAnvimumukSha eko
07090444 nAnyaM tvadasya sharaNaM bhramato.anupashye
07090451 yanmaithunAdigR^ihamedhisukhaM hi tuchChaM
07090452 kaNDUyanena karayoriva duHkhaduHkham
07090453 tR^ipyanti neha kR^ipaNA bahuduHkhabhAjaH
07090454 kaNDUtivanmanasijaM viShaheta dhIraH
07090461 maunavratashrutatapo.adhyayanasvadharma
07090462 vyAkhyArahojapasamAdhaya ApavargyAH
07090463 prAyaH paraM puruSha te tvajitendriyANAM
07090464 vArtA bhavantyuta na vAtra tu dAmbhikAnAm
07090471 rUpe ime sadasatI tava vedasR^iShTe
07090472 bIjA~NkurAviva na chAnyadarUpakasya
07090473 yuktAH samakShamubhayatra vichakShante tvAM
07090474 yogena vahnimiva dAruShu nAnyataH syAt
07090481 tvaM vAyuragniravanirviyadambu mAtrAH
07090482 prANendriyANi hR^idayaM chidanugrahashcha
07090483 sarvaM tvameva saguNo viguNashcha bhUman
07090484 nAnyattvadastyapi manovachasA niruktam
07090491 naite guNA na guNino mahadAdayo ye
07090492 sarve manaH prabhR^itayaH sahadevamartyAH
07090493 Adyantavanta urugAya vidanti hi tvAm
07090494 evaM vimR^ishya sudhiyo viramanti shabdAt
07090501 tatte.arhattama namaH stutikarmapUjAH
07090502 karma smR^itishcharaNayoH shravaNaM kathAyAm
07090503 saMsevayA tvayi vineti ShaDa~NgayA kiM
07090504 bhaktiM janaH paramahaMsagatau labheta
07090510 shrInArada uvAcha
07090511 etAvadvarNitaguNo bhaktyA bhaktena nirguNaH
07090512 prahrAdaM praNataM prIto yatamanyurabhAShata
07090520 shrIbhagavAnuvAcha
07090521 prahrAda bhadra bhadraM te prIto.ahaM te.asurottama
07090522 varaM vR^iNIShvAbhimataM kAmapUro.asmyahaM nR^iNAm
07090531 mAmaprINata AyuShmandarshanaM durlabhaM hi me
07090532 dR^iShTvA mAM na punarjanturAtmAnaM taptumarhati
07090541 prINanti hyatha mAM dhIrAH sarvabhAvena sAdhavaH
07090542 shreyaskAmA mahAbhAga sarvAsAmAshiShAM patim
07090550 shrInArada uvAcha
07090551 evaM pralobhyamAno.api varairlokapralobhanaiH
07090552 ekAntitvAdbhagavati naichChattAnasurottamaH
07100010 shrInArada uvAcha
07100011 bhaktiyogasya tatsarvamantarAyatayArbhakaH
07100012 manyamAno hR^iShIkeshaM smayamAna uvAcha ha
07100020 shrIprahrAda uvAcha
07100021 mA mAM pralobhayotpattyA saktaMkAmeShu tairvaraiH
07100022 tatsa~NgabhIto nirviNNo mumukShustvAmupAshritaH
07100031 bhR^ityalakShaNajij~nAsurbhaktaM kAmeShvachodayat
07100032 bhavAnsaMsArabIjeShu hR^idayagranthiShu prabho
07100041 nAnyathA te.akhilaguro ghaTeta karuNAtmanaH
07100042 yasta AshiSha AshAste na sa bhR^ityaH sa vai vaNik
07100051 AshAsAno na vai bhR^ityaH svAminyAshiSha AtmanaH
07100052 na svAmI bhR^ityataH svAmyamichChanyo rAti chAshiShaH
07100061 ahaM tvakAmastvadbhaktastvaM cha svAmyanapAshrayaH
07100062 nAnyathehAvayorartho rAjasevakayoriva
07100071 yadi dAsyasi me kAmAnvarAMstvaM varadarShabha
07100072 kAmAnAM hR^idyasaMrohaM bhavatastu vR^iNe varam
07100081 indriyANi manaH prANa AtmA dharmo dhR^itirmatiH
07100082 hrIH shrIstejaH smR^itiH satyaM yasya nashyanti janmanA
07100091 vimu~nchati yadA kAmAnmAnavo manasi sthitAn
07100092 tarhyeva puNDarIkAkSha bhagavattvAya kalpate
07100101 oM namo bhagavate tubhyaM puruShAya mahAtmane
07100102 haraye.adbhutasiMhAya brahmaNe paramAtmane
07100110 shrIbhagavAnuvAcha
07100111 naikAntino me mayi jAtvihAshiSha AshAsate.amutra cha ye bhavadvidhAH
07100112 tathApi manvantarametadatra daityeshvarANAmanubhu~NkShva bhogAn
07100121 kathA madIyA juShamANaH priyAstvamAveshya mAmAtmani santamekam
07100122 sarveShu bhUteShvadhiyaj~namIshaM yajasva yogena cha karma hinvan
07100131 bhogena puNyaM kushalena pApaM kalevaraM kAlajavena hitvA
07100132 kIrtiM vishuddhAM suralokagItAM vitAya mAmeShyasi muktabandhaH
07100141 ya etatkIrtayenmahyaM tvayA gItamidaM naraH
07100142 tvAM cha mAM cha smarankAle karmabandhAtpramuchyate
07100150 shrIprahrAda uvAcha
07100151 varaM varaya etatte varadeshAnmaheshvara
07100152 yadanindatpitA me tvAmavidvAMsteja aishvaram
07100161 viddhAmarShAshayaH sAkShAtsarvalokaguruM prabhum
07100162 bhrAtR^iheti mR^iShAdR^iShTistvadbhakte mayi chAghavAn
07100171 tasmAtpitA me pUyeta durantAddustarAdaghAt
07100172 pUtaste.apA~NgasaMdR^iShTastadA kR^ipaNavatsala
07100180 shrIbhagavAnuvAcha
07100181 triHsaptabhiH pitA pUtaH pitR^ibhiH saha te.anagha
07100182 yatsAdho.asya kule jAto bhavAnvai kulapAvanaH
07100191 yatra yatra cha madbhaktAH prashAntAH samadarshinaH
07100192 sAdhavaH samudAchArAste pUyante.api kIkaTAH
07100201 sarvAtmanA na hiMsanti bhUtagrAmeShu ki~nchana
07100202 uchchAvacheShu daityendra madbhAvavigataspR^ihAH
07100211 bhavanti puruShA loke madbhaktAstvAmanuvratAH
07100212 bhavAnme khalu bhaktAnAM sarveShAM pratirUpadhR^ik
07100221 kuru tvaM pretakR^ityAni pituH pUtasya sarvashaH
07100222 mada~NgasparshanenA~Nga lokAnyAsyati suprajAH
07100231 pitryaM cha sthAnamAtiShTha yathoktaM brahmavAdibhiH
07100232 mayyAveshya manastAta kuru karmANi matparaH
07100240 shrInArada uvAcha
07100241 prahrAdo.api tathA chakre pituryatsAmparAyikam
07100242 yathAha bhagavAnrAjannabhiShikto dvijAtibhiH
07100251 prasAdasumukhaM dR^iShTvA brahmA narahariM harim
07100252 stutvA vAgbhiH pavitrAbhiH prAha devAdibhirvR^itaH
07100260 shrIbrahmovAcha
07100261 devadevAkhilAdhyakSha bhUtabhAvana pUrvaja
07100262 diShTyA te nihataH pApo lokasantApano.asuraH
07100271 yo.asau labdhavaro matto na vadhyo mama sR^iShTibhiH
07100272 tapoyogabalonnaddhaH samastanigamAnahan
07100281 diShTyA tattanayaH sAdhurmahAbhAgavato.arbhakaH
07100282 tvayA vimochito mR^ityordiShTyA tvAM samito.adhunA
07100291 etadvapuste bhagavandhyAyataH paramAtmanaH
07100292 sarvato goptR^i santrAsAnmR^ityorapi jighAMsataH
07100300 shrIbhagavAnuvAcha
07100301 maivaM vibho.asurANAM te pradeyaH padmasambhava
07100302 varaH krUranisargANAmahInAmamR^itaM yathA
07100310 shrInArada uvAcha
07100311 ityuktvA bhagavAnrAjaMstatashchAntardadhe hariH
07100312 adR^ishyaH sarvabhUtAnAM pUjitaH parameShThinA
07100321 tataH sampUjya shirasA vavande parameShThinam
07100322 bhavaM prajApatIndevAnprahrAdo bhagavatkalAH
07100331 tataH kAvyAdibhiH sArdhaM munibhiH kamalAsanaH
07100332 daityAnAM dAnavAnAM cha prahrAdamakarotpatim
07100341 pratinandya tato devAH prayujya paramAshiShaH
07100342 svadhAmAni yayU rAjanbrahmAdyAH pratipUjitAH
07100351 evaM cha pArShadau viShNoH putratvaM prApitau diteH
07100352 hR^idi sthitena hariNA vairabhAvena tau hatau
07100361 punashcha viprashApena rAkShasau tau babhUvatuH
07100362 kumbhakarNadashagrIvau hatau tau rAmavikramaiH
07100371 shayAnau yudhi nirbhinna hR^idayau rAmashAyakaiH
07100372 tachchittau jahaturdehaM yathA prAktanajanmani
07100381 tAvihAtha punarjAtau shishupAlakarUShajau
07100382 harau vairAnubandhena pashyataste samIyatuH
07100391 enaH pUrvakR^itaM yattadrAjAnaH kR^iShNavairiNaH
07100392 jahuste.ante tadAtmAnaH kITaH peshaskR^ito yathA
07100401 yathA yathA bhagavato bhaktyA paramayAbhidA
07100402 nR^ipAshchaidyAdayaH sAtmyaM harestachchintayA yayuH
07100411 AkhyAtaM sarvametatte yanmAM tvaM paripR^iShTavAn
07100412 damaghoShasutAdInAM hareH sAtmyamapi dviShAm
07100421 eShA brahmaNyadevasya kR^iShNasya cha mahAtmanaH
07100422 avatArakathA puNyA vadho yatrAdidaityayoH
07100431 prahrAdasyAnucharitaM mahAbhAgavatasya cha
07100432 bhaktirj~nAnaM viraktishcha yAthArthyaM chAsya vai hareH
07100441 sargasthityapyayeshasya guNakarmAnuvarNanam
07100442 parAvareShAM sthAnAnAM kAlena vyatyayo mahAn
07100451 dharmo bhAgavatAnAM cha bhagavAnyena gamyate
07100452 AkhyAne.asminsamAmnAtamAdhyAtmikamasheShataH
07100461 ya etatpuNyamAkhyAnaM viShNorvIryopabR^iMhitam
07100462 kIrtayechChraddhayA shrutvA karmapAshairvimuchyate
07100471 etadya AdipuruShasya mR^igendralIlAM
07100472 daityendrayUthapavadhaM prayataH paTheta
07100473 daityAtmajasya cha satAM pravarasya puNyaM
07100474 shrutvAnubhAvamakutobhayameti lokam
07100481 yUyaM nR^iloke bata bhUribhAgA lokaM punAnA munayo.abhiyanti
07100482 yeShAM gR^ihAnAvasatIti sAkShAdgUDhaM paraM brahma manuShyali~Ngam
07100491 sa vA ayaM brahma mahadvimR^igya kaivalyanirvANasukhAnubhUtiH
07100492 priyaH suhR^idvaH khalu mAtuleya AtmArhaNIyo vidhikR^idgurushcha
07100501 na yasya sAkShAdbhavapadmajAdibhI rUpaM dhiyA vastutayopavarNitam
07100502 maunena bhaktyopashamena pUjitaH prasIdatAmeSha sa sAtvatAM patiH
07100511 sa eSha bhagavAnrAjanvyatanodvihataM yashaH
07100512 purA rudrasya devasya mayenAnantamAyinA
07100520 rAjovAcha
07100521 kasminkarmaNi devasya mayo.aha~njagadIshituH
07100522 yathA chopachitA kIrtiH kR^iShNenAnena kathyatAm
07100530 shrInArada uvAcha
07100531 nirjitA asurA devairyudhyanenopabR^iMhitaiH
07100532 mAyinAM paramAchAryaM mayaM sharaNamAyayuH
07100541 sa nirmAya purastisro haimIraupyAyasIrvibhuH
07100542 durlakShyApAyasaMyogA durvitarkyaparichChadAH
07100551 tAbhiste.asurasenAnyo lokAMstrInseshvarAnnR^ipa
07100552 smaranto nAshayAM chakruH pUrvavairamalakShitAH
07100561 tataste seshvarA lokA upAsAdyeshvaraM natAH
07100562 trAhi nastAvakAndeva vinaShTAMstripurAlayaiH
07100571 athAnugR^ihya bhagavAnmA bhaiShTeti surAnvibhuH
07100572 sharaM dhanuShi sandhAya pureShvastraM vyamu~nchata
07100581 tato.agnivarNA iShava utpetuH sUryamaNDalAt
07100582 yathA mayUkhasandohA nAdR^ishyanta puro yataH
07100591 taiH spR^iShTA vyasavaH sarve nipetuH sma puraukasaH
07100592 tAnAnIya mahAyogI mayaH kUparase.akShipat
07100601 siddhAmR^itarasaspR^iShTA vajrasArA mahaujasaH
07100602 uttasthurmeghadalanA vaidyutA iva vahnayaH
07100611 vilokya bhagnasa~NkalpaM vimanaskaM vR^iShadhvajam
07100612 tadAyaM bhagavAnviShNustatropAyamakalpayat
07100621 vatsashchAsIttadA brahmA svayaM viShNurayaM hi gauH
07100622 pravishya tripuraM kAle rasakUpAmR^itaM papau
07100631 te.asurA hyapi pashyanto na nyaShedhanvimohitAH
07100632 tadvij~nAya mahAyogI rasapAlAnidaM jagau
07100641 smayanvishokaH shokArtAnsmarandaivagatiM cha tAm
07100642 devo.asuro naro.anyo vA neshvaro.astIha kashchana
07100651 Atmano.anyasya vA diShTaM daivenApohituM dvayoH
07100652 athAsau shaktibhiH svAbhiH shambhoH prAdhAnikaM vyadhAt
07100661 dharmaj~nAnaviraktyR^iddhi tapovidyAkriyAdibhiH
07100662 rathaM sUtaM dhvajaM vAhAndhanurvarmasharAdi yat
07100671 sannaddho rathamAsthAya sharaM dhanurupAdade
07100672 sharaM dhanuShi sandhAya muhUrte.abhijitIshvaraH
07100681 dadAha tena durbhedyA haro.atha tripuro nR^ipa
07100682 divi dundubhayo nedurvimAnashatasa~NkulAH
07100691 devarShipitR^isiddheshA jayeti kusumotkaraiH
07100692 avAkira~njagurhR^iShTA nanR^itushchApsarogaNAH
07100701 evaM dagdhvA purastisro bhagavAnpurahA nR^ipa
07100702 brahmAdibhiH stUyamAnaH svaM dhAma pratyapadyata
07100711 evaM vidhAnyasya hareH svamAyayA viDambamAnasya nR^ilokamAtmanaH
07100712 vIryANi gItAnyR^iShibhirjagadgurorlokaM punAnAnyaparaM vadAmi kim
07110010 shrIshuka uvAcha
07110011 shrutvehitaM sAdhu sabhAsabhAjitaM mahattamAgraNya urukramAtmanaH
07110012 yudhiShThiro daityapatermudAnvitaH paprachCha bhUyastanayaM svayambhuvaH
07110020 shrIyudhiShThira uvAcha
07110021 bhagavanshrotumichChAmi nR^iNAM dharmaM sanAtanam
07110022 varNAshramAchArayutaM yatpumAnvindate param
07110031 bhavAnprajApateH sAkShAdAtmajaH parameShThinaH
07110032 sutAnAM sammato brahmaMstapoyogasamAdhibhiH
07110041 nArAyaNaparA viprA dharmaM guhyaM paraM viduH
07110042 karuNAH sAdhavaH shAntAstvadvidhA na tathApare
07110050 shrInArada uvAcha
07110051 natvA bhagavate.ajAya lokAnAM dharmasetave
07110052 vakShye sanAtanaM dharmaM nArAyaNamukhAchChrutam
07110061 yo.avatIryAtmano.aMshena dAkShAyaNyAM tu dharmataH
07110062 lokAnAM svastaye.adhyAste tapo badarikAshrame
07110071 dharmamUlaM hi bhagavAnsarvavedamayo hariH
07110072 smR^itaM cha tadvidAM rAjanyena chAtmA prasIdati
07110081 satyaM dayA tapaH shauchaM titikShekShA shamo damaH
07110082 ahiMsA brahmacharyaM cha tyAgaH svAdhyAya Arjavam
07110091 santoShaH samadR^iksevA grAmyehoparamaH shanaiH
07110092 nR^iNAM viparyayehekShA maunamAtmavimarshanam
07110101 annAdyAdeH saMvibhAgo bhUtebhyashcha yathArhataH
07110102 teShvAtmadevatAbuddhiH sutarAM nR^iShu pANDava
07110111 shravaNaM kIrtanaM chAsya smaraNaM mahatAM gateH
07110112 sevejyAvanatirdAsyaM sakhyamAtmasamarpaNam
07110121 nR^iNAmayaM paro dharmaH sarveShAM samudAhR^itaH
07110122 triMshallakShaNavAnrAjansarvAtmA yena tuShyati
07110131 saMskArA yatrAvichChinnAH sa dvijo.ajo jagAda yam
07110132 ijyAdhyayanadAnAni vihitAni dvijanmanAm
07110133 janmakarmAvadAtAnAM kriyAshchAshramachoditAH
07110141 viprasyAdhyayanAdIni ShaDanyasyApratigrahaH
07110142 rAj~no vR^ittiH prajAgopturaviprAdvA karAdibhiH
07110151 vaishyastu vArtAvR^ittiH syAnnityaM brahmakulAnugaH
07110152 shUdrasya dvijashushrUShA vR^ittishcha svAmino bhavet
07110161 vArtA vichitrA shAlIna yAyAvarashilo~nChanam
07110162 vipravR^ittishchaturdheyaM shreyasI chottarottarA
07110171 jaghanyo nottamAM vR^ittimanApadi bhajennaraH
07110172 R^ite rAjanyamApatsu sarveShAmapi sarvashaH
07110181 R^itAmR^itAbhyAM jIveta mR^itena pramR^itena vA
07110182 satyAnR^itAbhyAmapi vA na shvavR^ittyA kadAchana
07110191 R^itamu~nChashilaM proktamamR^itaM yadayAchitam
07110192 mR^itaM tu nityayAch~nA syAtpramR^itaM karShaNaM smR^itam
07110201 satyAnR^itaM cha vANijyaM shvavR^ittirnIchasevanam
07110202 varjayettAM sadA vipro rAjanyashcha jugupsitAm
07110203 sarvavedamayo vipraH sarvadevamayo nR^ipaH
07110211 shamo damastapaH shauchaM santoShaH kShAntirArjavam
07110212 j~nAnaM dayAchyutAtmatvaM satyaM cha brahmalakShaNam
07110221 shauryaM vIryaM dhR^itistejastyAgashchAtmajayaH kShamA
07110222 brahmaNyatA prasAdashcha satyaM cha kShatralakShaNam
07110231 devagurvachyute bhaktistrivargaparipoShaNam
07110232 Astikyamudyamo nityaM naipuNyaM vaishyalakShaNam
07110241 shUdrasya sannatiH shauchaM sevA svAminyamAyayA
07110242 amantrayaj~no hyasteyaM satyaM goviprarakShaNam
07110251 strINAM cha patidevAnAM tachChushrUShAnukUlatA
07110252 tadbandhuShvanuvR^ittishcha nityaM tadvratadhAraNam
07110261 sammArjanopalepAbhyAM gR^ihamaNDanavartanaiH
07110262 svayaM cha maNDitA nityaM parimR^iShTaparichChadA
07110271 kAmairuchchAvachaiH sAdhvI prashrayeNa damena cha
07110272 vAkyaiH satyaiH priyaiH premNA kAle kAle bhajetpatim
07110281 santuShTAlolupA dakShA dharmaj~nA priyasatyavAk
07110282 apramattA shuchiH snigdhA patiM tvapatitaM bhajet
07110291 yA patiM haribhAvena bhajetshrIriva tatparA
07110292 haryAtmanA harerloke patyA shrIriva modate
07110301 vR^ittiH sa~NkarajAtInAM tattatkulakR^itA bhavet
07110302 achaurANAmapApAnAmantyajAntevasAyinAm
07110311 prAyaH svabhAvavihito nR^iNAM dharmo yuge yuge
07110312 vedadR^igbhiH smR^ito rAjanpretya cheha cha sharmakR^it
07110321 vR^ittyA svabhAvakR^itayA vartamAnaH svakarmakR^it
07110322 hitvA svabhAvajaM karma shanairnirguNatAmiyAt
07110331 upyamAnaM muhuH kShetraM svayaM nirvIryatAmiyAt
07110332 na kalpate punaH sUtyai uptaM bIjaM cha nashyati
07110341 evaM kAmAshayaM chittaM kAmAnAmatisevayA
07110342 virajyeta yathA rAjannagnivatkAmabindubhiH
07110351 yasya yallakShaNaM proktaM puMso varNAbhivya~njakam
07110352 yadanyatrApi dR^ishyeta tattenaiva vinirdishet
07120010 shrInArada uvAcha
07120011 brahmachArI gurukule vasandAnto gurorhitam
07120012 AcharandAsavannIcho gurau sudR^iDhasauhR^idaH
07120021 sAyaM prAtarupAsIta gurvagnyarkasurottamAn
07120022 sandhye ubhe cha yatavAgjapanbrahma samAhitaH
07120031 ChandAMsyadhIyIta gurorAhUtashchetsuyantritaH
07120032 upakrame.avasAne cha charaNau shirasA namet
07120041 mekhalAjinavAsAMsi jaTAdaNDakamaNDalUn
07120042 bibhR^iyAdupavItaM cha darbhapANiryathoditam
07120051 sAyaM prAtashcharedbhaikShyaM gurave tannivedayet
07120052 bhu~njIta yadyanuj~nAto no chedupavasetkvachit
07120061 sushIlo mitabhugdakShaH shraddadhAno jitendriyaH
07120062 yAvadarthaM vyavaharetstrIShu strInirjiteShu cha
07120071 varjayetpramadAgAthAmagR^ihastho bR^ihadvrataH
07120072 indriyANi pramAthIni harantyapi yatermanaH
07120081 keshaprasAdhanonmarda snapanAbhya~njanAdikam
07120082 gurustrIbhiryuvatibhiH kArayennAtmano yuvA
07120091 nanvagniH pramadA nAma ghR^itakumbhasamaH pumAn
07120092 sutAmapi raho jahyAdanyadA yAvadarthakR^it
07120101 kalpayitvAtmanA yAvadAbhAsamidamIshvaraH
07120102 dvaitaM tAvanna viramettato hyasya viparyayaH
07120111 etatsarvaM gR^ihasthasya samAmnAtaM yaterapi
07120112 guruvR^ittirvikalpena gR^ihasthasyartugAminaH
07120121 a~njanAbhya~njanonmarda stryavalekhAmiShaM madhu
07120122 sraggandhalepAla~NkArAMstyajeyurye bR^ihadvratAH
07120131 uShitvaivaM gurukule dvijo.adhItyAvabudhya cha
07120132 trayIM sA~NgopaniShadaM yAvadarthaM yathAbalam
07120141 dattvA varamanuj~nAto guroH kAmaM yadIshvaraH
07120142 gR^ihaM vanaM vA pravishetpravrajettatra vA vaset
07120151 agnau gurAvAtmani cha sarvabhUteShvadhokShajam
07120152 bhUtaiH svadhAmabhiH pashyedapraviShTaM praviShTavat
07120161 evaM vidho brahmachArI vAnaprastho yatirgR^ihI
07120162 charanviditavij~nAnaH paraM brahmAdhigachChati
07120171 vAnaprasthasya vakShyAmi niyamAnmunisammatAn
07120172 yAnAsthAya munirgachChedR^iShilokamuhA~njasA
07120181 na kR^iShTapachyamashnIyAdakR^iShTaM chApyakAlataH
07120182 agnipakvamathAmaM vA arkapakvamutAharet
07120191 vanyaishcharupuroDAshAnnirvapetkAlachoditAn
07120192 labdhe nave nave.annAdye purANaM cha parityajet
07120201 agnyarthameva sharaNamuTajaM vAdrikandaram
07120202 shrayeta himavAyvagni varShArkAtapaShATsvayam
07120211 kesharomanakhashmashru malAni jaTilo dadhat
07120212 kamaNDalvajine daNDa valkalAgniparichChadAn
07120221 charedvane dvAdashAbdAnaShTau vA chaturo muniH
07120222 dvAvekaM vA yathA buddhirna vipadyeta kR^ichChrataH
07120231 yadAkalpaH svakriyAyAM vyAdhibhirjarayAthavA
07120232 AnvIkShikyAM vA vidyAyAM kuryAdanashanAdikam
07120241 AtmanyagnInsamAropya sannyasyAhaM mamAtmatAm
07120242 kAraNeShu nyasetsamyaksa~NghAtaM tu yathArhataH
07120251 khe khAni vAyau nishvAsAMstejaHsUShmANamAtmavAn
07120252 apsvasR^ikShleShmapUyAni kShitau sheShaM yathodbhavam
07120261 vAchamagnau savaktavyAmindre shilpaM karAvapi
07120262 padAni gatyA vayasi ratyopasthaM prajApatau
07120271 mR^ityau pAyuM visargaM cha yathAsthAnaM vinirdishet
07120272 dikShu shrotraM sanAdena sparshenAdhyAtmani tvacham
07120281 rUpANi chakShuShA rAja~njyotiShyabhiniveshayet
07120282 apsu prachetasA jihvAM ghreyairghrANaM kShitau nyaset
07120291 mano manorathaishchandre buddhiM bodhyaiH kavau pare
07120292 karmANyadhyAtmanA rudre yadahaM mamatAkriyA
07120293 sattvena chittaM kShetraj~ne guNairvaikArikaM pare
07120301 apsu kShitimapo jyotiShyado vAyau nabhasyamum
07120302 kUTasthe tachcha mahati tadavyakte.akShare cha tat
07120311 ityakSharatayAtmAnaM chinmAtramavasheShitam
07120312 j~nAtvAdvayo.atha virameddagdhayonirivAnalaH
07130010 shrInArada uvAcha
07130011 kalpastvevaM parivrajya dehamAtrAvasheShitaH
07130012 grAmaikarAtravidhinA nirapekShashcharenmahIm
07130021 bibhR^iyAdyadyasau vAsaH kaupInAchChAdanaM param
07130022 tyaktaM na li~NgAddaNDAderanyatki~nchidanApadi
07130031 eka eva charedbhikShurAtmArAmo.anapAshrayaH
07130032 sarvabhUtasuhR^ichChAnto nArAyaNaparAyaNaH
07130041 pashyedAtmanyado vishvaM pare sadasato.avyaye
07130042 AtmAnaM cha paraM brahma sarvatra sadasanmaye
07130051 suptiprabodhayoH sandhAvAtmano gatimAtmadR^ik
07130052 pashyanbandhaM cha mokShaM cha mAyAmAtraM na vastutaH
07130061 nAbhinandeddhruvaM mR^ityumadhruvaM vAsya jIvitam
07130062 kAlaM paraM pratIkSheta bhUtAnAM prabhavApyayam
07130071 nAsachChAstreShu sajjeta nopajIveta jIvikAm
07130072 vAdavAdAMstyajettarkAnpakShaM kaMcha na saMshrayet
07130081 na shiShyAnanubadhnIta granthAnnaivAbhyasedbahUn
07130082 na vyAkhyAmupayu~njIta nArambhAnArabhetkvachit
07130091 na yaterAshramaH prAyo dharmaheturmahAtmanaH
07130092 shAntasya samachittasya bibhR^iyAduta vA tyajet
07130101 avyaktali~Ngo vyaktArtho manIShyunmattabAlavat
07130102 kavirmUkavadAtmAnaM sa dR^iShTyA darshayennR^iNAm
07130111 atrApyudAharantImamitihAsaM purAtanam
07130112 prahrAdasya cha saMvAdaM munerAjagarasya cha
07130121 taM shayAnaM dharopasthe kAveryAM sahyasAnuni
07130122 rajasvalaistanUdeshairnigUDhAmalatejasam
07130131 dadarsha lokAnvicharanlokatattvavivitsayA
07130132 vR^ito.amAtyaiH katipayaiH prahrAdo bhagavatpriyaH
07130141 karmaNAkR^itibhirvAchA li~NgairvarNAshramAdibhiH
07130142 na vidanti janA yaM vai so.asAviti na veti cha
07130151 taM natvAbhyarchya vidhivatpAdayoH shirasA spR^ishan
07130152 vivitsuridamaprAkShInmahAbhAgavato.asuraH
07130161 bibharShi kAyaM pIvAnaM sodyamo bhogavAnyathA
07130162 vittaM chaivodyamavatAM bhogo vittavatAmiha
07130163 bhoginAM khalu deho.ayaM pIvA bhavati nAnyathA
07130171 na te shayAnasya nirudyamasya brahmannu hArtho yata eva bhogaH
07130172 abhogino.ayaM tava vipra dehaH pIvA yatastadvada naH kShamaM chet
07130181 kaviH kalpo nipuNadR^ikchitrapriyakathaH samaH
07130182 lokasya kurvataH karma sheShe tadvIkShitApi vA
07130190 shrInArada uvAcha
07130191 sa itthaM daityapatinA paripR^iShTo mahAmuniH
07130192 smayamAnastamabhyAha tadvAgamR^itayantritaH
07130200 shrIbrAhmaNa uvAcha
07130201 vededamasurashreShTha bhavAnnanvAryasammataH
07130202 IhoparamayornR^INAM padAnyadhyAtmachakShuShA
07130211 yasya nArAyaNo devo bhagavAnhR^idgataH sadA
07130212 bhaktyA kevalayAj~nAnaM dhunoti dhvAntamarkavat
07130221 tathApi brUmahe prashnAMstava rAjanyathAshrutam
07130222 sambhAShaNIyo hi bhavAnAtmanaH shuddhimichChatA
07130231 tR^iShNayA bhavavAhinyA yogyaiH kAmairapUryayA
07130232 karmANi kAryamANo.ahaM nAnAyoniShu yojitaH
07130241 yadR^ichChayA lokamimaM prApitaH karmabhirbhraman
07130242 svargApavargayordvAraM tirashchAM punarasya cha
07130251 tatrApi dampatInAM cha sukhAyAnyApanuttaye
07130252 karmANi kurvatAM dR^iShTvA nivR^itto.asmi viparyayam
07130261 sukhamasyAtmano rUpaM sarvehoparatistanuH
07130262 manaHsaMsparshajAndR^iShTvA bhogAnsvapsyAmi saMvishan
07130271 ityetadAtmanaH svArthaM santaM vismR^itya vai pumAn
07130272 vichitrAmasati dvaite ghorAmApnoti saMsR^itim
07130281 jalaM tadudbhavaishChannaM hitvAj~no jalakAmyayA
07130282 mR^igatR^iShNAmupAdhAvettathAnyatrArthadR^iksvataH
07130291 dehAdibhirdaivatantrairAtmanaH sukhamIhataH
07130292 duHkhAtyayaM chAnIshasya kriyA moghAH kR^itAH kR^itAH
07130301 AdhyAtmikAdibhirduHkhairavimuktasya karhichit
07130302 martyasya kR^ichChropanatairarthaiH kAmaiH kriyeta kim
07130311 pashyAmi dhaninAM kleshaM lubdhAnAmajitAtmanAm
07130312 bhayAdalabdhanidrANAM sarvato.abhivisha~NkinAm
07130321 rAjatashchaurataH shatroH svajanAtpashupakShitaH
07130322 arthibhyaH kAlataH svasmAnnityaM prANArthavadbhayam
07130331 shokamohabhayakrodha rAgaklaibyashramAdayaH
07130332 yanmUlAH syurnR^iNAM jahyAtspR^ihAM prANArthayorbudhaH
07130341 madhukAramahAsarpau loke.asminno gurUttamau
07130342 vairAgyaM paritoShaM cha prAptA yachChikShayA vayam
07130351 virAgaH sarvakAmebhyaH shikShito me madhuvratAt
07130352 kR^ichChrAptaM madhuvadvittaM hatvApyanyo haretpatim
07130361 anIhaH parituShTAtmA yadR^ichChopanatAdaham
07130362 no chechChaye bahvahAni mahAhiriva sattvavAn
07130371 kvachidalpaM kvachidbhUri bhu~nje.annaM svAdvasvAdu vA
07130372 kvachidbhUri guNopetaM guNahInamuta kvachit
07130381 shraddhayopahR^itaM kvApi kadAchinmAnavarjitam
07130382 bhu~nje bhuktvAtha kasmiMshchiddivA naktaM yadR^ichChayA
07130391 kShaumaM dukUlamajinaM chIraM valkalameva vA
07130392 vase.anyadapi samprAptaM diShTabhuktuShTadhIraham
07130401 kvachichChaye dharopasthe tR^iNaparNAshmabhasmasu
07130402 kvachitprAsAdaparya~Nke kashipau vA parechChayA
07130411 kvachitsnAto.anuliptA~NgaH suvAsAH sragvyala~NkR^itaH
07130412 rathebhAshvaishchare kvApi digvAsA grahavadvibho
07130421 nAhaM ninde na cha staumi svabhAvaviShamaM janam
07130422 eteShAM shreya AshAse utaikAtmyaM mahAtmani
07130431 vikalpaM juhuyAchchittau tAM manasyarthavibhrame
07130432 mano vaikArike hutvA taM mAyAyAM juhotyanu
07130441 AtmAnubhUtau tAM mAyAM juhuyAtsatyadR^i~NmuniH
07130442 tato nirIho virametsvAnubhUtyAtmani sthitaH
07130451 svAtmavR^ittaM mayetthaM te suguptamapi varNitam
07130452 vyapetaM lokashAstrAbhyAM bhavAnhi bhagavatparaH
07130460 shrInArada uvAcha
07130461 dharmaM pAramahaMsyaM vai muneH shrutvAsureshvaraH
07130462 pUjayitvA tataH prIta Amantrya prayayau gR^iham
07140010 shrIyudhiShThira uvAcha
07140011 gR^ihastha etAM padavIM vidhinA yena chA~njasA
07140012 yAyAddevaR^iShe brUhi mAdR^isho gR^ihamUDhadhIH
07140020 shrInArada uvAcha
07140021 gR^iheShvavasthito rAjankriyAH kurvanyathochitAH
07140022 vAsudevArpaNaM sAkShAdupAsIta mahAmunIn
07140031 shR^iNvanbhagavato.abhIkShNamavatArakathAmR^itam
07140032 shraddadhAno yathAkAlamupashAntajanAvR^itaH
07140041 satsa~NgAchChanakaiH sa~NgamAtmajAyAtmajAdiShu
07140042 vimu~nchenmuchyamAneShu svayaM svapnavadutthitaH
07140051 yAvadarthamupAsIno dehe gehe cha paNDitaH
07140052 virakto raktavattatra nR^iloke naratAM nyaset
07140061 j~nAtayaH pitarau putrA bhrAtaraH suhR^ido.apare
07140062 yadvadanti yadichChanti chAnumodeta nirmamaH
07140071 divyaM bhaumaM chAntarIkShaM vittamachyutanirmitam
07140072 tatsarvamupayu~njAna etatkuryAtsvato budhaH
07140081 yAvadbhriyeta jaTharaM tAvatsvatvaM hi dehinAm
07140082 adhikaM yo.abhimanyeta sa steno daNDamarhati
07140091 mR^igoShTrakharamarkAkhu sarIsR^ipkhagamakShikAH
07140092 AtmanaH putravatpashyettaireShAmantaraM kiyat
07140101 trivargaM nAtikR^ichChreNa bhajeta gR^ihamedhyapi
07140102 yathAdeshaM yathAkAlaM yAvaddaivopapAditam
07140111 AshvAghAnte.avasAyibhyaH kAmAnsaMvibhajedyathA
07140112 apyekAmAtmano dArAM nR^iNAM svatvagraho yataH
07140121 jahyAdyadarthe svAnprANAnhanyAdvA pitaraM gurum
07140122 tasyAM svatvaM striyAM jahyAdyastena hyajito jitaH
07140131 kR^imiviDbhasmaniShThAntaM kvedaM tuchChaM kalevaram
07140132 kva tadIyaratirbhAryA kvAyamAtmA nabhashChadiH
07140141 siddhairyaj~nAvashiShTArthaiH kalpayedvR^ittimAtmanaH
07140142 sheShe svatvaM tyajanprAj~naH padavIM mahatAmiyAt
07140151 devAnR^iShInnR^ibhUtAni pitR^InAtmAnamanvaham
07140152 svavR^ittyAgatavittena yajeta puruShaM pR^ithak
07140161 yarhyAtmano.adhikArAdyAH sarvAH syuryaj~nasampadaH
07140162 vaitAnikena vidhinA agnihotrAdinA yajet
07140171 na hyagnimukhato.ayaM vai bhagavAnsarvayaj~nabhuk
07140172 ijyeta haviShA rAjanyathA vipramukhe hutaiH
07140181 tasmAdbrAhmaNadeveShu martyAdiShu yathArhataH
07140182 taistaiH kAmairyajasvainaM kShetraj~naM brAhmaNAnanu
07140191 kuryAdaparapakShIyaM mAsi prauShThapade dvijaH
07140192 shrAddhaM pitroryathAvittaM tadbandhUnAM cha vittavAn
07140201 ayane viShuve kuryAdvyatIpAte dinakShaye
07140202 chandrAdityoparAge cha dvAdashyAM shravaNeShu cha
07140211 tR^itIyAyAM shuklapakShe navamyAmatha kArtike
07140212 chatasR^iShvapyaShTakAsu hemante shishire tathA
07140221 mAghe cha sitasaptamyAM maghArAkAsamAgame
07140222 rAkayA chAnumatyA cha mAsarkShANi yutAnyapi
07140231 dvAdashyAmanurAdhA syAchChravaNastisra uttarAH
07140232 tisR^iShvekAdashI vAsu janmarkShashroNayogayuk
07140241 ta ete shreyasaH kAlA nR^INAM shreyovivardhanAH
07140242 kuryAtsarvAtmanaiteShu shreyo.amoghaM tadAyuShaH
07140251 eShu snAnaM japo homo vrataM devadvijArchanam
07140252 pitR^idevanR^ibhUtebhyo yaddattaM taddhyanashvaram
07140261 saMskArakAlo jAyAyA apatyasyAtmanastathA
07140262 pretasaMsthA mR^itAhashcha karmaNyabhyudaye nR^ipa
07140271 atha deshAnpravakShyAmi dharmAdishreyAvahAn
07140272 sa vai puNyatamo deshaH satpAtraM yatra labhyate
07140281 bimbaM bhagavato yatra sarvametachcharAcharam
07140282 yatra ha brAhmaNakulaM tapovidyAdayAnvitam
07140291 yatra yatra harerarchA sa deshaH shreyasAM padam
07140292 yatra ga~NgAdayo nadyaH purANeShu cha vishrutAH
07140301 sarAMsi puShkarAdIni kShetrANyarhAshritAnyuta
07140302 kurukShetraM gayashiraH prayAgaH pulahAshramaH
07140311 naimiShaM phAlgunaM setuH prabhAso.atha kushasthalI
07140312 vArANasI madhupurI pampA bindusarastathA
07140321 nArAyaNAshramo nandA sItArAmAshramAdayaH
07140322 sarve kulAchalA rAjanmahendramalayAdayaH
07140331 ete puNyatamA deshA harerarchAshritAshcha ye
07140332 etAndeshAnniSheveta shreyaskAmo hyabhIkShNashaH
07140333 dharmo hyatrehitaH puMsAM sahasrAdhiphalodayaH
07140341 pAtraM tvatra niruktaM vai kavibhiH pAtravittamaiH
07140342 harirevaika urvIsha yanmayaM vai charAcharam
07140351 devarShyarhatsu vai satsu tatra brahmAtmajAdiShu
07140352 rAjanyadagrapUjAyAM mataH pAtratayAchyutaH
07140361 jIvarAshibhirAkIrNa aNDakoshA~Nghripo mahAn
07140362 tanmUlatvAdachyutejyA sarvajIvAtmatarpaNam
07140371 purANyanena sR^iShTAni nR^itiryagR^iShidevatAH
07140372 shete jIvena rUpeNa pureShu puruSho hyasau
07140381 teShveva bhagavAnrAjaMstAratamyena vartate
07140382 tasmAtpAtraM hi puruSho yAvAnAtmA yatheyate
07140391 dR^iShTvA teShAM mitho nR^iNAmavaj~nAnAtmatAM nR^ipa
07140392 tretAdiShu harerarchA kriyAyai kavibhiH kR^itA
07140401 tato.archAyAM hariM kechitsaMshraddhAya saparyayA
07140402 upAsata upAstApi nArthadA puruShadviShAm
07140411 puruSheShvapi rAjendra supAtraM brAhmaNaM viduH
07140412 tapasA vidyayA tuShTyA dhatte vedaM harestanum
07140421 nanvasya brAhmaNA rAjankR^iShNasya jagadAtmanaH
07140422 punantaH pAdarajasA trilokIM daivataM mahat
07150010 shrInArada uvAcha
07150011 karmaniShThA dvijAH kechittaponiShThA nR^ipApare
07150012 svAdhyAye.anye pravachane kechana j~nAnayogayoH
07150021 j~nAnaniShThAya deyAni kavyAnyAnantyamichChatA
07150022 daive cha tadabhAve syAditarebhyo yathArhataH
07150031 dvau daive pitR^ikArye trInekaikamubhayatra vA
07150032 bhojayetsusamR^iddho.api shrAddhe kuryAnna vistaram
07150041 deshakAlochitashraddhA dravyapAtrArhaNAni cha
07150042 samyagbhavanti naitAni vistarAtsvajanArpaNAt
07150051 deshe kAle cha samprApte munyannaM haridaivatam
07150052 shraddhayA vidhivatpAtre nyastaM kAmadhugakShayam
07150061 devarShipitR^ibhUtebhya Atmane svajanAya cha
07150062 annaM saMvibhajanpashyetsarvaM tatpuruShAtmakam
07150071 na dadyAdAmiShaM shrAddhe na chAdyAddharmatattvavit
07150072 munyannaiH syAtparA prItiryathA na pashuhiMsayA
07150081 naitAdR^ishaH paro dharmo nR^iNAM saddharmamichChatAm
07150082 nyAso daNDasya bhUteShu manovAkkAyajasya yaH
07150091 eke karmamayAnyaj~nAnj~nAnino yaj~navittamAH
07150092 AtmasaMyamane.anIhA juhvati j~nAnadIpite
07150101 dravyayaj~nairyakShyamANaM dR^iShTvA bhUtAni bibhyati
07150102 eSha mAkaruNo hanyAdatajj~no hyasutR^ipdhruvam
07150111 tasmAddaivopapannena munyannenApi dharmavit
07150112 santuShTo.aharahaH kuryAnnityanaimittikIH kriyAH
07150121 vidharmaH paradharmashcha AbhAsa upamA ChalaH
07150122 adharmashAkhAH pa~nchemA dharmaj~no.adharmavattyajet
07150131 dharmabAdho vidharmaH syAtparadharmo.anyachoditaH
07150132 upadharmastu pAkhaNDo dambho vA shabdabhichChalaH
07150141 yastvichChayA kR^itaH pumbhirAbhAso hyAshramAtpR^ithak
07150142 svabhAvavihito dharmaH kasya neShTaH prashAntaye
07150151 dharmArthamapi neheta yAtrArthaM vAdhano dhanam
07150152 anIhAnIhamAnasya mahAheriva vR^ittidA
07150161 santuShTasya nirIhasya svAtmArAmasya yatsukham
07150162 kutastatkAmalobhena dhAvato.arthehayA dishaH
07150171 sadA santuShTamanasaH sarvAH shivamayA dishaH
07150172 sharkarAkaNTakAdibhyo yathopAnatpadaH shivam
07150181 santuShTaH kena vA rAjanna vartetApi vAriNA
07150182 aupasthyajaihvyakArpaNyAdgR^ihapAlAyate janaH
07150191 asantuShTasya viprasya tejo vidyA tapo yashaH
07150192 sravantIndriyalaulyena j~nAnaM chaivAvakIryate
07150201 kAmasyAntaM hi kShuttR^iDbhyAM krodhasyaitatphalodayAt
07150202 jano yAti na lobhasya jitvA bhuktvA disho bhuvaH
07150211 paNDitA bahavo rAjanbahuj~nAH saMshayachChidaH
07150212 sadasaspatayo.apyeke asantoShAtpatantyadhaH
07150221 asa~NkalpAjjayetkAmaM krodhaM kAmavivarjanAt
07150222 arthAnarthekShayA lobhaM bhayaM tattvAvamarshanAt
07150231 AnvIkShikyA shokamohau dambhaM mahadupAsayA
07150232 yogAntarAyAnmaunena hiMsAM kAmAdyanIhayA
07150241 kR^ipayA bhUtajaM duHkhaM daivaM jahyAtsamAdhinA
07150242 AtmajaM yogavIryeNa nidrAM sattvaniShevayA
07150251 rajastamashcha sattvena sattvaM chopashamena cha
07150252 etatsarvaM gurau bhaktyA puruSho hya~njasA jayet
07150261 yasya sAkShAdbhagavati j~nAnadIpaprade gurau
07150262 martyAsaddhIH shrutaM tasya sarvaM ku~njarashauchavat
07150271 eSha vai bhagavAnsAkShAtpradhAnapuruSheshvaraH
07150272 yogeshvarairvimR^igyA~Nghrirloko yaM manyate naram
07150281 ShaDvargasaMyamaikAntAH sarvA niyamachodanAH
07150282 tadantA yadi no yogAnAvaheyuH shramAvahAH
07150291 yathA vArtAdayo hyarthA yogasyArthaM na bibhrati
07150292 anarthAya bhaveyuH sma pUrtamiShTaM tathAsataH
07150301 yashchittavijaye yattaH syAnniHsa~Ngo.aparigrahaH
07150302 eko viviktasharaNo bhikShurbhaikShyamitAshanaH
07150311 deshe shuchau same rAjansaMsthApyAsanamAtmanaH
07150312 sthiraM sukhaM samaM tasminnAsItarjva~Nga omiti
07150321 prANApAnau sannirundhyAtpUrakumbhakarechakaiH
07150322 yAvanmanastyajetkAmAnsvanAsAgranirIkShaNaH
07150331 yato yato niHsarati manaH kAmahataM bhramat
07150332 tatastata upAhR^itya hR^idi rundhyAchChanairbudhaH
07150341 evamabhyasyatashchittaM kAlenAlpIyasA yateH
07150342 anishaM tasya nirvANaM yAtyanindhanavahnivat
07150351 kAmAdibhiranAviddhaM prashAntAkhilavR^itti yat
07150352 chittaM brahmasukhaspR^iShTaM naivottiShTheta karhichit
07150361 yaH pravrajya gR^ihAtpUrvaM trivargAvapanAtpunaH
07150362 yadi seveta tAnbhikShuH sa vai vAntAshyapatrapaH
07150371 yaiH svadehaH smR^ito.anAtmA martyo viTkR^imibhasmavat
07150372 ta enamAtmasAtkR^itvA shlAghayanti hyasattamAH
07150381 gR^ihasthasya kriyAtyAgo vratatyAgo vaTorapi
07150382 tapasvino grAmasevA bhikShorindriyalolatA
07150391 AshramApasadA hyete khalvAshramaviDambanAH
07150392 devamAyAvimUDhAMstAnupekShetAnukampayA
07150401 AtmAnaM chedvijAnIyAtparaM j~nAnadhutAshayaH
07150402 kimichChankasya vA hetordehaM puShNAti lampaTaH
07150411 AhuH sharIraM rathamindriyANi hayAnabhIShUnmana indriyesham
07150412 vartmAni mAtrA dhiShaNAM cha sUtaM sattvaM bR^ihadbandhuramIshasR^iShTam
07150421 akShaM dashaprANamadharmadharmau chakre.abhimAnaM rathinaM cha jIvam
07150422 dhanurhi tasya praNavaM paThanti sharaM tu jIvaM parameva lakShyam
07150431 rAgo dveShashcha lobhashcha shokamohau bhayaM madaH
07150432 mAno.avamAno.asUyA cha mAyA hiMsA cha matsaraH
07150441 rajaH pramAdaH kShunnidrA shatravastvevamAdayaH
07150442 rajastamaHprakR^itayaH sattvaprakR^itayaH kvachit
07150451 yAvannR^ikAyarathamAtmavashopakalpaM
07150452 dhatte gariShThacharaNArchanayA nishAtam
07150453 j~nAnAsimachyutabalo dadhadastashatruH
07150454 svAnandatuShTa upashAnta idaM vijahyAt
07150461 nochetpramattamasadindriyavAjisUtA
07150462 nItvotpathaM viShayadasyuShu nikShipanti
07150463 te dasyavaH sahayasUtamamuM tamo.andhe
07150464 saMsArakUpa urumR^ityubhaye kShipanti
07150471 pravR^ittaM cha nivR^ittaM cha dvividhaM karma vaidikam
07150472 Avartate pravR^ittena nivR^ittenAshnute.amR^itam
07150481 hiMsraM dravyamayaM kAmyamagnihotrAdyashAntidam
07150482 darshashcha pUrNamAsashcha chAturmAsyaM pashuH sutaH
07150491 etadiShTaM pravR^ittAkhyaM hutaM prahutameva cha
07150492 pUrtaM surAlayArAma kUpAjIvyAdilakShaNam
07150501 dravyasUkShmavipAkashcha dhUmo rAtrirapakShayaH
07150502 ayanaM dakShiNaM somo darsha oShadhivIrudhaH
07150511 annaM reta iti kShmesha pitR^iyAnaM punarbhavaH
07150512 ekaikashyenAnupUrvaM bhUtvA bhUtveha jAyate
07150521 niShekAdishmashAnAntaiH saMskAraiH saMskR^ito dvijaH
07150522 indriyeShu kriyAyaj~nAnj~nAnadIpeShu juhvati
07150531 indriyANi manasyUrmau vAchi vaikArikaM manaH
07150532 vAchaM varNasamAmnAye tamoMkAre svare nyaset
07150533 oMkAraM bindau nAde taM taM tu prANe mahatyamum
07150541 agniH sUryo divA prAhNaH shuklo rAkottaraM svarAT
07150542 vishvo.atha taijasaH prAj~nasturya AtmA samanvayAt
07150551 devayAnamidaM prAhurbhUtvA bhUtvAnupUrvashaH
07150552 AtmayAjyupashAntAtmA hyAtmastho na nivartate
07150561 ya ete pitR^idevAnAmayane vedanirmite
07150562 shAstreNa chakShuShA veda janastho.api na muhyati
07150571 AdAvante janAnAM sadbahirantaH parAvaram
07150572 j~nAnaM j~neyaM vacho vAchyaM tamo jyotistvayaM svayam
07150581 AbAdhito.api hyAbhAso yathA vastutayA smR^itaH
07150582 durghaTatvAdaindriyakaM tadvadarthavikalpitam
07150591 kShityAdInAmihArthAnAM ChAyA na katamApi hi
07150592 na sa~NghAto vikAro.api na pR^itha~NnAnvito mR^iShA
07150601 dhAtavo.avayavitvAchcha tanmAtrAvayavairvinA
07150602 na syurhyasatyavayavinyasannavayavo.antataH
07150611 syAtsAdR^ishyabhramastAvadvikalpe sati vastunaH
07150612 jAgratsvApau yathA svapne tathA vidhiniShedhatA
07150621 bhAvAdvaitaM kriyAdvaitaM dravyAdvaitaM tathAtmanaH
07150622 vartayansvAnubhUtyeha trInsvapnAndhunute muniH
07150631 kAryakAraNavastvaikya darshanaM paTatantuvat
07150632 avastutvAdvikalpasya bhAvAdvaitaM taduchyate
07150641 yadbrahmaNi pare sAkShAtsarvakarmasamarpaNam
07150642 manovAktanubhiH pArtha kriyAdvaitaM taduchyate
07150651 AtmajAyAsutAdInAmanyeShAM sarvadehinAm
07150652 yatsvArthakAmayoraikyaM dravyAdvaitaM taduchyate
07150661 yadyasya vAniShiddhaM syAdyena yatra yato nR^ipa
07150662 sa teneheta kAryANi naro nAnyairanApadi
07150671 etairanyaishcha vedoktairvartamAnaH svakarmabhiH
07150672 gR^ihe.apyasya gatiM yAyAdrAjaMstadbhaktibhA~NnaraH
07150681 yathA hi yUyaM nR^ipadeva dustyajAdApadgaNAduttaratAtmanaH prabhoH
07150682 yatpAdapa~NkeruhasevayA bhavAnahAraShInnirjitadiggajaH kratUn
07150691 ahaM purAbhavaM kashchidgandharva upabarhaNaH
07150692 nAmnAtIte mahAkalpe gandharvANAM susammataH
07150701 rUpapeshalamAdhurya saugandhyapriyadarshanaH
07150702 strINAM priyatamo nityaM mattaH svapuralampaTaH
07150711 ekadA devasatre tu gandharvApsarasAM gaNAH
07150712 upahUtA vishvasR^igbhirharigAthopagAyane
07150721 ahaM cha gAyaMstadvidvAnstrIbhiH parivR^ito gataH
07150722 j~nAtvA vishvasR^ijastanme helanaM shepurojasA
07150723 yAhi tvaM shUdratAmAshu naShTashrIH kR^itahelanaH
07150731 tAvaddAsyAmahaM jaj~ne tatrApi brahmavAdinAm
07150732 shushrUShayAnuSha~NgeNa prApto.ahaM brahmaputratAm
07150741 dharmaste gR^ihamedhIyo varNitaH pApanAshanaH
07150742 gR^ihastho yena padavIma~njasA nyAsinAmiyAt
07150751 yUyaM nR^iloke bata bhUribhAgA lokaM punAnA munayo.abhiyanti
07150752 yeShAM gR^ihAnAvasatIti sAkShAdgUDhaM paraM brahma manuShyali~Ngam
07150761 sa vA ayaM brahma mahadvimR^igya kaivalyanirvANasukhAnubhUtiH
07150762 priyaH suhR^idvaH khalu mAtuleya AtmArhaNIyo vidhikR^idgurushcha
07150771 na yasya sAkShAdbhavapadmajAdibhI rUpaM dhiyA vastutayopavarNitam
07150772 maunena bhaktyopashamena pUjitaH prasIdatAmeSha sa sAtvatAM patiH
07150780 shrIshuka uvAcha
07150781 iti devarShiNA proktaM nishamya bharatarShabhaH
07150782 pUjayAmAsa suprItaH kR^iShNaM cha premavihvalaH
07150791 kR^iShNapArthAvupAmantrya pUjitaH prayayau muniH
07150792 shrutvA kR^iShNaM paraM brahma pArthaH paramavismitaH
07150801 iti dAkShAyiNInAM te pR^ithagvaMshA prakIrtitAH
07150802 devAsuramanuShyAdyA lokA yatra charAcharAH
08010010 shrIrAjovAcha
08010011 svAyambhuvasyeha guro vaMsho.ayaM vistarAchChrutaH
08010013 yatra vishvasR^ijAM sargo manUnanyAnvadasva naH
08010021 manvantare harerjanma karmANi cha mahIyasaH
08010023 gR^iNanti kavayo brahmaMstAni no vada shR^iNvatAm
08010031 yadyasminnantare brahmanbhagavAnvishvabhAvanaH
08010033 kR^itavAnkurute kartA hyatIte.anAgate.adya vA
08010040 shrIR^iShiruvAcha
08010041 manavo.asminvyatItAH ShaTkalpe svAyambhuvAdayaH
08010043 Adyaste kathito yatra devAdInAM cha sambhavaH
08010051 AkUtyAM devahUtyAM cha duhitrostasya vai manoH
08010053 dharmaj~nAnopadeshArthaM bhagavAnputratAM gataH
08010061 kR^itaM purA bhagavataH kapilasyAnuvarNitam
08010063 AkhyAsye bhagavAnyaj~no yachchakAra kurUdvaha
08010071 viraktaH kAmabhogeShu shatarUpApatiH prabhuH
08010073 visR^ijya rAjyaM tapase sabhAryo vanamAvishat
08010081 sunandAyAM varShashataM padaikena bhuvaM spR^ishan
08010083 tapyamAnastapo ghoramidamanvAha bhArata
08010090 shrImanuruvAcha
08010091 yena chetayate vishvaM vishvaM chetayate na yam
08010093 yo jAgarti shayAne.asminnAyaM taM veda veda saH
08010101 AtmAvAsyamidaM vishvaM yatki~nchijjagatyAM jagat
08010103 tena tyaktena bhu~njIthA mA gR^idhaH kasya sviddhanam
08010111 yaM pashyati na pashyantaM chakShuryasya na riShyati
08010113 taM bhUtanilayaM devaM suparNamupadhAvata
08010121 na yasyAdyantau madhyaM cha svaH paro nAntaraM bahiH
08010123 vishvasyAmUni yadyasmAdvishvaM cha tadR^itaM mahat
08010131 sa vishvakAyaH puruhUtaIshaH satyaH svayaMjyotirajaH purANaH
08010133 dhatte.asya janmAdyajayAtmashaktyA tAM vidyayodasya nirIha Aste
08010141 athAgre R^iShayaH karmANIhante.akarmahetave
08010143 IhamAno hi puruShaH prAyo.anIhAM prapadyate
08010151 Ihate bhagavAnIsho na hi tatra visajjate
08010153 AtmalAbhena pUrNArtho nAvasIdanti ye.anu tam
08010161 tamIhamAnaM niraha~NkR^itaM budhaM nirAshiShaM pUrNamananyachoditam
08010163 nR^InshikShayantaM nijavartmasaMsthitaM prabhuM prapadye.akhiladharmabhAvanam
08010170 shrIshuka uvAcha
08010171 iti mantropaniShadaM vyAharantaM samAhitam
08010173 dR^iShTvAsurA yAtudhAnA jagdhumabhyadravankShudhA
08010181 tAMstathAvasitAnvIkShya yaj~naH sarvagato hariH
08010183 yAmaiH parivR^ito devairhatvAshAsattriviShTapam
08010191 svArochiSho dvitIyastu manuragneH suto.abhavat
08010193 dyumatsuSheNarochiShmatpramukhAstasya chAtmajAH
08010201 tatrendro rochanastvAsIddevAshcha tuShitAdayaH
08010203 UrjastambhAdayaH sapta R^iShayo brahmavAdinaH
08010211 R^iShestu vedashirasastuShitA nAma patnyabhUt
08010213 tasyAM jaj~ne tato devo vibhurityabhivishrutaH
08010221 aShTAshItisahasrANi munayo ye dhR^itavratAH
08010223 anvashikShanvrataM tasya kaumArabrahmachAriNaH
08010231 tR^itIya uttamo nAma priyavratasuto manuH
08010233 pavanaH sR^i~njayo yaj~na hotrAdyAstatsutA nR^ipa
08010241 vasiShThatanayAH sapta R^iShayaH pramadAdayaH
08010243 satyA vedashrutA bhadrA devA indrastu satyajit
08010251 dharmasya sUnR^itAyAM tu bhagavAnpuruShottamaH
08010253 satyasena iti khyAto jAtaH satyavrataiH saha
08010261 so.anR^itavrataduHshIlAnasato yakSharAkShasAn
08010263 bhUtadruho bhUtagaNAMshchAvadhItsatyajitsakhaH
08010271 chaturtha uttamabhrAtA manurnAmnA cha tAmasaH
08010273 pR^ithuH khyAtirnaraH keturityAdyA dasha tatsutAH
08010281 satyakA harayo vIrA devAstrishikha IshvaraH
08010283 jyotirdhAmAdayaH sapta R^iShayastAmase.antare
08010291 devA vaidhR^itayo nAma vidhR^itestanayA nR^ipa
08010293 naShTAH kAlena yairvedA vidhR^itAH svena tejasA
08010301 tatrApi jaj~ne bhagavAnhariNyAM harimedhasaH
08010303 harirityAhR^ito yena gajendro mochito grahAt
08010310 shrIrAjovAcha
08010311 bAdarAyaNa etatte shrotumichChAmahe vayam
08010313 hariryathA gajapatiM grAhagrastamamUmuchat
08010321 tatkathAsu mahatpuNyaM dhanyaM svastyayanaM shubham
08010323 yatra yatrottamashloko bhagavAngIyate hariH
08010330 shrIsUta uvAcha
08010331 parIkShitaivaM sa tu bAdarAyaNiH prAyopaviShTena kathAsu choditaH
08010333 uvAcha viprAH pratinandya pArthivaM mudA munInAM sadasi sma shR^iNvatAm
08020010 shrIshuka uvAcha
08020011 AsIdgirivaro rAjaMstrikUTa iti vishrutaH
08020013 kShIrodenAvR^itaH shrImAnyojanAyutamuchChritaH
08020021 tAvatA vistR^itaH paryaktribhiH shR^i~NgaiH payonidhim
08020023 dishaH khaM rochayannAste raupyAyasahiraNmayaiH
08020031 anyaishcha kakubhaH sarvA ratnadhAtuvichitritaiH
08020033 nAnAdrumalatAgulmairnirghoShairnirjharAmbhasAm
08020041 sa chAvanijyamAnA~NghriH samantAtpayaUrmibhiH
08020043 karoti shyAmalAM bhUmiM harinmarakatAshmabhiH
08020051 siddhachAraNagandharvairvidyAdharamahoragaiH
08020053 kinnarairapsarobhishcha krIDadbhirjuShTakandaraH
08020061 yatra sa~NgItasannAdairnadadguhamamarShayA
08020063 abhigarjanti harayaH shlAghinaH parasha~NkayA
08020071 nAnAraNyapashuvrAta sa~NkuladroNyala~NkR^itaH
08020073 chitradrumasurodyAna kalakaNThaviha~NgamaH
08020081 saritsarobhirachChodaiH pulinairmaNivAlukaiH
08020083 devastrImajjanAmoda saurabhAmbvanilairyutaH
08020091 tasya droNyAM bhagavato varuNasya mahAtmanaH
08020093 udyAnamR^itumannAma AkrIDaM surayoShitAm
08020101 sarvato.ala~NkR^itaM divyairnityapuShpaphaladrumaiH
08020103 mandAraiH pArijAtaishcha pATalAshokachampakaiH
08020111 chUtaiH piyAlaiH panasairAmrairAmrAtakairapi
08020113 kramukairnArikelaishcha kharjUrairbIjapUrakaiH
08020121 madhukaiH shAlatAlaishcha tamAlairasanArjunaiH
08020123 ariShToDumbaraplakShairvaTaiH kiMshukachandanaiH
08020131 pichumardaiH kovidAraiH saralaiH suradArubhiH
08020133 drAkShekShurambhAjambubhirbadaryakShAbhayAmalaiH
08020141 bilvaiH kapitthairjambIrairvR^ito bhallAtakAdibhiH
08020143 tasminsaraH suvipulaM lasatkA~nchanapa~Nkajam
08020151 kumudotpalakahlAra shatapatrashriyorjitam
08020153 mattaShaTpadanirghuShTaM shakuntaishcha kalasvanaiH
08020161 haMsakAraNDavAkIrNaM chakrAhvaiH sArasairapi
08020163 jalakukkuTakoyaShTi dAtyUhakulakUjitam
08020171 matsyakachChapasa~nchAra chalatpadmarajaHpayaH
08020173 kadambavetasanala nIpava~njulakairvR^itam
08020181 kundaiH kurubakAshokaiH shirIShaiH kUTaje~NgudaiH
08020183 kubjakaiH svarNayUthIbhirnAgapunnAgajAtibhiH
08020191 mallikAshatapatraishcha mAdhavIjAlakAdibhiH
08020193 shobhitaM tIrajaishchAnyairnityartubhiralaM drumaiH
08020201 tatraikadA tadgirikAnanAshrayaH kareNubhirvAraNayUthapashcharan
08020203 sakaNTakaM kIchakaveNuvetravadvishAlagulmaM prarujanvanaspatIn
08020211 yadgandhamAtrAddharayo gajendrA vyAghrAdayo vyAlamR^igAH sakhaDgAH
08020213 mahoragAshchApi bhayAddravanti sagaurakR^iShNAH sarabhAshchamaryaH
08020221 vR^ikA varAhA mahiSharkShashalyA gopuchChashAlAvR^ikamarkaTAshcha
08020223 anyatra kShudrA hariNAH shashAdayashcharantyabhItA yadanugraheNa
08020231 sa gharmataptaH karibhiH kareNubhirvR^ito madachyutkarabhairanudrutaH
08020233 giriM garimNA paritaH prakampayanniShevyamANo.alikulairmadAshanaiH
08020241 saro.anilaM pa~NkajareNurUShitaM jighranvidUrAnmadavihvalekShaNaH
08020243 vR^itaH svayUthena tR^iShArditena tatsarovarAbhyAsamathAgamaddrutam
08020251 vigAhya tasminnamR^itAmbu nirmalaM hemAravindotpalareNurUShitam
08020253 papau nikAmaM nijapuShkaroddhR^itamAtmAnamadbhiH snapayangataklamaH
08020261 sa puShkareNoddhR^itashIkarAmbubhirnipAyayansaMsnapayanyathA gR^ihI
08020263 ghR^iNI kareNuH karabhAMshcha durmado nAchaShTa kR^ichChraM kR^ipaNo.ajamAyayA
08020271 taM tatra kashchinnR^ipa daivachodito grAho balIyAMshcharaNe ruShAgrahIt
08020273 yadR^ichChayaivaM vyasanaM gato gajo yathAbalaM so.atibalo vichakrame
08020281 tathAturaM yUthapatiM kareNavo vikR^iShyamANaM tarasA balIyasA
08020283 vichukrushurdInadhiyo.apare gajAH pArShNigrahAstArayituM na chAshakan
08020291 niyudhyatorevamibhendranakrayorvikarShatorantarato bahirmithaH
08020293 samAH sahasraM vyagamanmahIpate saprANayoshchitramamaMsatAmarAH
08020301 tato gajendrasya manobalaujasAM kAlena dIrgheNa mahAnabhUdvyayaH
08020303 vikR^iShyamANasya jale.avasIdato viparyayo.abhUtsakalaM jalaukasaH
08020311 itthaM gajendraH sa yadApa sa~NkaTaM prANasya dehI vivasho yadR^ichChayA
08020313 apArayannAtmavimokShaNe chiraM dadhyAvimAM buddhimathAbhyapadyata
08020321 na mAmime j~nAtaya AturaM gajAH kutaH kariNyaH prabhavanti mochitum
08020323 grAheNa pAshena vidhAturAvR^ito.apyahaM cha taM yAmi paraM parAyaNam
08020331 yaH kashchanesho balino.antakoragAtprachaNDavegAdabhidhAvato bhR^isham
08020333 bhItaM prapannaM paripAti yadbhayAnmR^ityuH pradhAvatyaraNaM tamImahi
08030010 shrIbAdarAyaNiruvAcha
08030011 evaM vyavasito buddhyA samAdhAya mano hR^idi
08030013 jajApa paramaM jApyaM prAgjanmanyanushikShitam
08030020 shrIgajendra uvAcha
08030021 oM namo bhagavate tasmai yata etachchidAtmakam
08030023 puruShAyAdibIjAya pareshAyAbhidhImahi
08030031 yasminnidaM yatashchedaM yenedaM ya idaM svayam
08030033 yo.asmAtparasmAchcha parastaM prapadye svayambhuvam
08030041 yaH svAtmanIdaM nijamAyayArpitaM kvachidvibhAtaM kva cha tattirohitam
08030043 aviddhadR^iksAkShyubhayaM tadIkShate sa AtmamUlo.avatu mAM parAtparaH
08030051 kAlena pa~nchatvamiteShu kR^itsnasho lokeShu pAleShu cha sarvahetuShu
08030053 tamastadAsIdgahanaM gabhIraM yastasya pAre.abhivirAjate vibhuH
08030061 na yasya devA R^iShayaH padaM vidurjantuH punaH ko.arhati gantumIritum
08030063 yathA naTasyAkR^itibhirvicheShTato duratyayAnukramaNaH sa mAvatu
08030071 didR^ikShavo yasya padaM suma~NgalaM vimuktasa~NgA munayaH susAdhavaH
08030073 charantyalokavratamavraNaM vane bhUtAtmabhUtAH suhR^idaH sa me gatiH
08030081 na vidyate yasya cha janma karma vA na nAmarUpe guNadoSha eva vA
08030083 tathApi lokApyayasambhavAya yaH svamAyayA tAnyanukAlamR^ichChati
08030091 tasmai namaH pareshAya brahmaNe.anantashaktaye
08030093 arUpAyorurUpAya nama AshcharyakarmaNe
08030101 nama AtmapradIpAya sAkShiNe paramAtmane
08030103 namo girAM vidUrAya manasashchetasAmapi
08030111 sattvena pratilabhyAya naiShkarmyeNa vipashchitA
08030113 namaH kaivalyanAthAya nirvANasukhasaMvide
08030121 namaH shAntAya ghorAya mUDhAya guNadharmiNe
08030123 nirvisheShAya sAmyAya namo j~nAnaghanAya cha
08030131 kShetraj~nAya namastubhyaM sarvAdhyakShAya sAkShiNe
08030133 puruShAyAtmamUlAya mUlaprakR^itaye namaH
08030141 sarvendriyaguNadraShTre sarvapratyayahetave
08030143 asatA chChAyayoktAya sadAbhAsAya te namaH
08030151 namo namaste.akhilakAraNAya niShkAraNAyAdbhutakAraNAya
08030153 sarvAgamAmnAyamahArNavAya namo.apavargAya parAyaNAya
08030161 guNAraNichChannachiduShmapAya tatkShobhavisphUrjitamAnasAya
08030163 naiShkarmyabhAvena vivarjitAgama svayaMprakAshAya namaskaromi
08030171 mAdR^ikprapannapashupAshavimokShaNAya muktAya bhUrikaruNAya namo.alayAya
08030173 svAMshena sarvatanubhR^inmanasi pratIta pratyagdR^ishe bhagavate bR^ihate namaste
08030181 AtmAtmajAptagR^ihavittajaneShu saktairduShprApaNAya guNasa~NgavivarjitAya
08030183 muktAtmabhiH svahR^idaye paribhAvitAya j~nAnAtmane bhagavate nama IshvarAya
08030191 yaM dharmakAmArthavimuktikAmA bhajanta iShTAM gatimApnuvanti
08030193 kiM chAshiSho rAtyapi dehamavyayaM karotu me.adabhradayo vimokShaNam
08030201 ekAntino yasya na ka~nchanArthaM vA~nChanti ye vai bhagavatprapannAH
08030203 atyadbhutaM tachcharitaM suma~NgalaM gAyanta AnandasamudramagnAH
08030211 tamakSharaM brahma paraM pareshamavyaktamAdhyAtmikayogagamyam
08030213 atIndriyaM sUkShmamivAtidUramanantamAdyaM paripUrNamIDe
08030221 yasya brahmAdayo devA vedA lokAshcharAcharAH
08030223 nAmarUpavibhedena phalgvyA cha kalayA kR^itAH
08030231 yathArchiSho.agneH saviturgabhastayo niryAnti saMyAntyasakR^itsvarochiShaH
08030233 tathA yato.ayaM guNasampravAho buddhirmanaH khAni sharIrasargAH
08030241 sa vai na devAsuramartyatirya~Nna strI na ShaNDho na pumAnna jantuH
08030243 nAyaM guNaH karma na sanna chAsanniShedhasheSho jayatAdasheShaH
08030251 jijIviShe nAhamihAmuyA kimantarbahishchAvR^itayebhayonyA
08030253 ichChAmi kAlena na yasya viplavastasyAtmalokAvaraNasya mokSham
08030261 so.ahaM vishvasR^ijaM vishvamavishvaM vishvavedasam
08030263 vishvAtmAnamajaM brahma praNato.asmi paraM padam
08030271 yogarandhitakarmANo hR^idi yogavibhAvite
08030273 yogino yaM prapashyanti yogeshaM taM nato.asmyaham
08030281 namo namastubhyamasahyavega shaktitrayAyAkhiladhIguNAya
08030283 prapannapAlAya durantashaktaye kadindriyANAmanavApyavartmane
08030291 nAyaM veda svamAtmAnaM yachChaktyAhaMdhiyA hatam
08030293 taM duratyayamAhAtmyaM bhagavantamito.asmyaham
08030300 shrIshuka uvAcha
08030301 evaM gajendramupavarNitanirvisheShaM
08030302 brahmAdayo vividhali~NgabhidAbhimAnAH
08030303 naite yadopasasR^ipurnikhilAtmakatvAt
08030304 tatrAkhilAmaramayo harirAvirAsIt
08030311 taM tadvadArtamupalabhya jagannivAsaH
08030312 stotraM nishamya divijaiH saha saMstuvadbhiH
08030313 Chandomayena garuDena samuhyamAnash
08030314 chakrAyudho.abhyagamadAshu yato gajendraH
08030321 so.antaHsarasyurubalena gR^ihIta Arto
08030322 dR^iShTvA garutmati hariM kha upAttachakram
08030323 utkShipya sAmbujakaraM giramAha kR^ichChrAn
08030324 nArAyaNAkhilaguro bhagavannamaste
08030331 taM vIkShya pIDitamajaH sahasAvatIrya
08030332 sagrAhamAshu sarasaH kR^ipayojjahAra
08030333 grAhAdvipATitamukhAdariNA gajendraM
08030334 sampashyatAM hariramUmuchaduchChriyANAm
08040010 shrIshuka uvAcha
08040011 tadA devarShigandharvA brahmeshAnapurogamAH
08040013 mumuchuH kusumAsAraM shaMsantaH karma taddhareH
08040021 nedurdundubhayo divyA gandharvA nanR^iturjaguH
08040023 R^iShayashchAraNAH siddhAstuShTuvuH puruShottamam
08040031 yo.asau grAhaH sa vai sadyaH paramAshcharyarUpadhR^ik
08040033 mukto devalashApena hUhUrgandharvasattamaH
08040041 praNamya shirasAdhIshamuttamashlokamavyayam
08040043 agAyata yashodhAma kIrtanyaguNasatkatham
08040051 so.anukampita Ishena parikramya praNamya tam
08040053 lokasya pashyato lokaM svamagAnmuktakilbiShaH
08040061 gajendro bhagavatsparshAdvimukto.aj~nAnabandhanAt
08040063 prApto bhagavato rUpaM pItavAsAshchaturbhujaH
08040071 sa vai pUrvamabhUdrAjA pANDyo draviDasattamaH
08040073 indradyumna iti khyAto viShNuvrataparAyaNaH
08040081 sa ekadArAdhanakAla AtmavAngR^ihItamaunavrata IshvaraM harim
08040083 jaTAdharastApasa Apluto.achyutaM samarchayAmAsa kulAchalAshramaH
08040091 yadR^ichChayA tatra mahAyashA muniH samAgamachChiShyagaNaiH parishritaH
08040093 taM vIkShya tUShNImakR^itArhaNAdikaM rahasyupAsInamR^iShishchukopa ha
08040101 tasmA imaM shApamadAdasAdhurayaM durAtmAkR^itabuddhiradya
08040103 viprAvamantA vishatAM tamisraM yathA gajaH stabdhamatiH sa eva
08040110 shrIshuka uvAcha
08040111 evaM shaptvA gato.agastyo bhagavAnnR^ipa sAnugaH
08040113 indradyumno.api rAjarShirdiShTaM tadupadhArayan
08040121 ApannaH kau~njarIM yonimAtmasmR^itivinAshinIm
08040123 haryarchanAnubhAvena yadgajatve.apyanusmR^itiH
08040131 evaM vimokShya gajayUthapamabjanAbhas
08040132 tenApi pArShadagatiM gamitena yuktaH
08040133 gandharvasiddhavibudhairupagIyamAna
08040134 karmAdbhutaM svabhavanaM garuDAsano.agAt
08040141 etanmahArAja taverito mayA kR^iShNAnubhAvo gajarAjamokShaNam
08040143 svargyaM yashasyaM kalikalmaShApahaM duHsvapnanAshaM kuruvarya shR^iNvatAm
08040151 yathAnukIrtayantyetachChreyaskAmA dvijAtayaH
08040153 shuchayaH prAtarutthAya duHsvapnAdyupashAntaye
08040161 idamAha hariH prIto gajendraM kurusattama
08040163 shR^iNvatAM sarvabhUtAnAM sarvabhUtamayo vibhuH
08040170 shrIbhagavAnuvAcha
08040171 ye mAM tvAM cha sarashchedaM girikandarakAnanam
08040173 vetrakIchakaveNUnAM gulmAni surapAdapAn
08040181 shR^i~NgANImAni dhiShNyAni brahmaNo me shivasya cha
08040183 kShIrodaM me priyaM dhAma shvetadvIpaM cha bhAsvaram
08040191 shrIvatsaM kaustubhaM mAlAM gadAM kaumodakIM mama
08040193 sudarshanaM pA~nchajanyaM suparNaM patageshvaram
08040201 sheShaM cha matkalAM sUkShmAM shriyaM devIM madAshrayAm
08040203 brahmANaM nAradamR^iShiM bhavaM prahrAdameva cha
08040211 matsyakUrmavarAhAdyairavatAraiH kR^itAni me
08040213 karmANyanantapuNyAni sUryaM somaM hutAshanam
08040221 praNavaM satyamavyaktaM goviprAndharmamavyayam
08040223 dAkShAyaNIrdharmapatnIH somakashyapayorapi
08040231 ga~NgAM sarasvatIM nandAM kAlindIM sitavAraNam
08040233 dhruvaM brahmaR^iShInsapta puNyashlokAMshcha mAnavAn
08040241 utthAyApararAtrAnte prayatAH susamAhitAH
08040243 smaranti mama rUpANi muchyante te.aMhaso.akhilAt
08040251 ye mAM stuvantyanenA~Nga pratibudhya nishAtyaye
08040253 teShAM prANAtyaye chAhaM dadAmi vipulAM gatim
08040260 shrIshuka uvAcha
08040261 ityAdishya hR^iShIkeshaH prAdhmAya jalajottamam
08040263 harShayanvibudhAnIkamAruroha khagAdhipam
08050010 shrIshuka uvAcha
08050011 rAjannuditametatte hareH karmAghanAshanam
08050013 gajendramokShaNaM puNyaM raivataM tvantaraM shR^iNu
08050021 pa~nchamo raivato nAma manustAmasasodaraH
08050023 balivindhyAdayastasya sutA hArjunapUrvakAH
08050031 vibhurindraH suragaNA rAjanbhUtarayAdayaH
08050033 hiraNyaromA vedashirA UrdhvabAhvAdayo dvijAH
08050041 patnI vikuNThA shubhrasya vaikuNThaiH surasattamaiH
08050043 tayoH svakalayA jaj~ne vaikuNTho bhagavAnsvayam
08050051 vaikuNThaH kalpito yena loko lokanamaskR^itaH
08050053 ramayA prArthyamAnena devyA tatpriyakAmyayA
08050061 tasyAnubhAvaH kathito guNAshcha paramodayAH
08050063 bhaumAnreNUnsa vimame yo viShNorvarNayedguNAn
08050071 ShaShThashcha chakShuShaH putrashchAkShuSho nAma vai manuH
08050073 pUrupUruShasudyumna pramukhAshchAkShuShAtmajAH
08050081 indro mantradrumastatra devA ApyAdayo gaNAH
08050083 munayastatra vai rAjanhaviShmadvIrakAdayaH
08050091 tatrApi devasambhUtyAM vairAjasyAbhavatsutaH
08050093 ajito nAma bhagavAnaMshena jagataH patiH
08050101 payodhiM yena nirmathya surANAM sAdhitA sudhA
08050103 bhramamANo.ambhasi dhR^itaH kUrmarUpeNa mandaraH
08050110 shrIrAjovAcha
08050111 yathA bhagavatA brahmanmathitaH kShIrasAgaraH
08050113 yadarthaM vA yatashchAdriM dadhArAmbucharAtmanA
08050121 yathAmR^itaM suraiH prAptaM kiM chAnyadabhavattataH
08050123 etadbhagavataH karma vadasva paramAdbhutam
08050131 tvayA sa~NkathyamAnena mahimnA sAtvatAM pateH
08050133 nAtitR^ipyati me chittaM suchiraM tApatApitam
08050140 shrIsUta uvAcha
08050141 sampR^iShTo bhagavAnevaM dvaipAyanasuto dvijAH
08050143 abhinandya harervIryamabhyAchaShTuM prachakrame
08050150 shrIshuka uvAcha
08050151 yadA yuddhe.asurairdevA badhyamAnAH shitAyudhaiH
08050153 gatAsavo nipatitA nottiShTheransma bhUrishaH
08050161 yadA durvAsaH shApena sendrA lokAstrayo nR^ipa
08050163 niHshrIkAshchAbhavaMstatra neshurijyAdayaH kriyAH
08050171 nishAmyaitatsuragaNA mahendravaruNAdayaH
08050173 nAdhyagachChansvayaM mantrairmantrayanto vinishchitam
08050181 tato brahmasabhAM jagmurmerormUrdhani sarvashaH
08050183 sarvaM vij~nApayAM chakruH praNatAH parameShThine
08050191 sa vilokyendravAyvAdInniHsattvAnvigataprabhAn
08050193 lokAnama~NgalaprAyAnasurAnayathA vibhuH
08050201 samAhitena manasA saMsmaranpuruShaM param
08050203 uvAchotphullavadano devAnsa bhagavAnparaH
08050211 ahaM bhavo yUyamatho.asurAdayo manuShyatiryagdrumagharmajAtayaH
08050213 yasyAvatArAMshakalAvisarjitA vrajAma sarve sharaNaM tamavyayam
08050221 na yasya vadhyo na cha rakShaNIyo nopekShaNIyAdaraNIyapakShaH
08050223 tathApi sargasthitisaMyamArthaM dhatte rajaHsattvatamAMsi kAle
08050231 ayaM cha tasya sthitipAlanakShaNaH sattvaM juShANasya bhavAya dehinAm
08050233 tasmAdvrajAmaH sharaNaM jagadguruM svAnAM sa no dhAsyati shaM surapriyaH
08050240 shrIshuka uvAcha
08050241 ityAbhAShya surAnvedhAH saha devairarindama
08050243 ajitasya padaM sAkShAjjagAma tamasaH param
08050251 tatrAdR^iShTasvarUpAya shrutapUrvAya vai prabhuH
08050253 stutimabrUta daivIbhirgIrbhistvavahitendriyaH
08050260 shrIbrahmovAcha
08050261 avikriyaM satyamanantamAdyaM guhAshayaM niShkalamapratarkyam
08050263 mano.agrayAnaM vachasAniruktaM namAmahe devavaraM vareNyam
08050271 vipashchitaM prANamanodhiyAtmanAmarthendriyAbhAsamanidramavraNam
08050273 ChAyAtapau yatra na gR^idhrapakShau tamakSharaM khaM triyugaM vrajAmahe
08050281 ajasya chakraM tvajayeryamANaM manomayaM pa~nchadashAramAshu
08050283 trinAbhi vidyuchchalamaShTanemi yadakShamAhustamR^itaM prapadye
08050291 ya ekavarNaM tamasaH paraM tadalokamavyaktamanantapAram
08050293 AsAM chakAropasuparNamenamupAsate yogarathena dhIrAH
08050301 na yasya kashchAtititarti mAyAM yayA jano muhyati veda nArtham
08050303 taM nirjitAtmAtmaguNaM pareshaM namAma bhUteShu samaM charantam
08050311 ime vayaM yatpriyayaiva tanvA sattvena sR^iShTA bahirantarAviH
08050313 gatiM na sUkShmAmR^iShayashcha vidmahe kuto.asurAdyA itarapradhAnAH
08050321 pAdau mahIyaM svakR^itaiva yasya chaturvidho yatra hi bhUtasargaH
08050323 sa vai mahApUruSha AtmatantraH prasIdatAM brahma mahAvibhUtiH
08050331 ambhastu yadreta udAravIryaM sidhyanti jIvantyuta vardhamAnAH
08050333 lokA yato.athAkhilalokapAlAH prasIdatAM naH sa mahAvibhUtiH
08050341 somaM mano yasya samAmananti divaukasAM yo balamandha AyuH
08050343 Isho nagAnAM prajanaH prajAnAM prasIdatAM naH sa mahAvibhUtiH
08050351 agnirmukhaM yasya tu jAtavedA jAtaH kriyAkANDanimittajanmA
08050353 antaHsamudre.anupachansvadhAtUnprasIdatAM naH sa mahAvibhUtiH
08050361 yachchakShurAsIttaraNirdevayAnaM trayImayo brahmaNa eSha dhiShNyam
08050363 dvAraM cha mukteramR^itaM cha mR^ityuH prasIdatAM naH sa mahAvibhUtiH
08050371 prANAdabhUdyasya charAcharANAM prANaH saho balamojashcha vAyuH
08050373 anvAsma samrAjamivAnugA vayaM prasIdatAM naH sa mahAvibhUtiH
08050381 shrotrAddisho yasya hR^idashcha khAni prajaj~nire khaM puruShasya nAbhyAH
08050383 prANendriyAtmAsusharIraketaH prasIdatAM naH sa mahAvibhUtiH
08050391 balAnmahendrastridashAH prasAdAnmanyorgirIsho dhiShaNAdviri~nchaH
08050393 khebhyastu ChandAMsyR^iShayo meDhrataH kaH prasIdatAM naH sa mahAvibhUtiH
08050401 shrIrvakShasaH pitarashChAyayAsandharmaH stanAditaraH pR^iShThato.abhUt
08050403 dyauryasya shIrShNo.apsaraso vihArAtprasIdatAM naH sa mahAvibhUtiH
08050411 vipro mukhAdbrahma cha yasya guhyaM rAjanya AsIdbhujayorbalaM cha
08050413 UrvorviDojo.a~NghriravedashUdrau prasIdatAM naH sa mahAvibhUtiH
08050421 lobho.adharAtprItiruparyabhUddyutirnastaH pashavyaH sparshena kAmaH
08050423 bhruvoryamaH pakShmabhavastu kAlaH prasIdatAM naH sa mahAvibhUtiH
08050431 dravyaM vayaH karma guNAnvisheShaM yadyogamAyAvihitAnvadanti
08050433 yaddurvibhAvyaM prabudhApabAdhaM prasIdatAM naH sa mahAvibhUtiH
08050441 namo.astu tasmA upashAntashaktaye svArAjyalAbhapratipUritAtmane
08050443 guNeShu mAyArachiteShu vR^ittibhirna sajjamAnAya nabhasvadUtaye
08050451 sa tvaM no darshayAtmAnamasmatkaraNagocharam
08050453 prapannAnAM didR^ikShUNAM sasmitaM te mukhAmbujam
08050461 taistaiH svechChAbhUtai rUpaiH kAle kAle svayaM vibho
08050463 karma durviShahaM yanno bhagavAMstatkaroti hi
08050471 kleshabhUryalpasArANi karmANi viphalAni vA
08050473 dehinAM viShayArtAnAM na tathaivArpitaM tvayi
08050481 nAvamaH karmakalpo.api viphalAyeshvarArpitaH
08050483 kalpate puruShasyaiva sa hyAtmA dayito hitaH
08050491 yathA hi skandhashAkhAnAM tarormUlAvasechanam
08050493 evamArAdhanaM viShNoH sarveShAmAtmanashcha hi
08050501 namastubhyamanantAya durvitarkyAtmakarmaNe
08050503 nirguNAya guNeshAya sattvasthAya cha sAmpratam
08060010 shrIshuka uvAcha
08060011 evaM stutaH suragaNairbhagavAnharirIshvaraH
08060013 teShAmAvirabhUdrAjansahasrArkodayadyutiH
08060021 tenaiva sahasA sarve devAH pratihatekShaNAH
08060023 nApashyankhaM dishaH kShauNImAtmAnaM cha kuto vibhum
08060031 viri~ncho bhagavAndR^iShTvA saha sharveNa tAM tanum
08060033 svachChAM marakatashyAmAM ka~njagarbhAruNekShaNAm
08060041 taptahemAvadAtena lasatkausheyavAsasA
08060043 prasannachArusarvA~NgIM sumukhIM sundarabhruvam
08060051 mahAmaNikirITena keyUrAbhyAM cha bhUShitAm
08060053 karNAbharaNanirbhAta kapolashrImukhAmbujAm
08060061 kA~nchIkalApavalaya hAranUpurashobhitAm
08060063 kaustubhAbharaNAM lakShmIM bibhratIM vanamAlinIm
08060071 sudarshanAdibhiH svAstrairmUrtimadbhirupAsitAm
08060073 tuShTAva devapravaraH sasharvaH puruShaM param
08060075 sarvAmaragaNaiH sAkaM sarvA~NgairavaniM gataiH
08060080 shrIbrahmovAcha
08060081 ajAtajanmasthitisaMyamAyA guNAya nirvANasukhArNavAya
08060083 aNoraNimne.aparigaNyadhAmne mahAnubhAvAya namo namaste
08060091 rUpaM tavaitatpuruSharShabhejyaM shreyo.arthibhirvaidikatAntrikeNa
08060093 yogena dhAtaH saha nastrilokAnpashyAmyamuShminnu ha vishvamUrtau
08060101 tvayyagra AsIttvayi madhya AsIttvayyanta AsIdidamAtmatantre
08060103 tvamAdiranto jagato.asya madhyaM ghaTasya mR^itsneva paraH parasmAt
08060111 tvaM mAyayAtmAshrayayA svayedaM nirmAya vishvaM tadanupraviShTaH
08060113 pashyanti yuktA manasA manIShiNo guNavyavAye.apyaguNaM vipashchitaH
08060121 yathAgnimedhasyamR^itaM cha goShu bhuvyannamambUdyamane cha vR^ittim
08060123 yogairmanuShyA adhiyanti hi tvAM guNeShu buddhyA kavayo vadanti
08060131 taM tvAM vayaM nAtha samujjihAnaM sarojanAbhAtichirepsitArtham
08060133 dR^iShTvA gatA nirvR^itamadya sarve gajA davArtA iva gA~NgamambhaH
08060141 sa tvaM vidhatsvAkhilalokapAlA vayaM yadarthAstava pAdamUlam
08060143 samAgatAste bahirantarAtmankiM vAnyavij~nApyamasheShasAkShiNaH
08060151 ahaM giritrashcha surAdayo ye dakShAdayo.agneriva ketavaste
08060153 kiM vA vidAmesha pR^ithagvibhAtA vidhatsva shaM no dvijadevamantram
08060160 shrIshuka uvAcha
08060161 evaM viri~nchAdibhirIDitastadvij~nAya teShAM hR^idayaM yathaiva
08060163 jagAda jImUtagabhIrayA girA baddhA~njalInsaMvR^itasarvakArakAn
08060171 eka eveshvarastasminsurakArye sureshvaraH
08060173 vihartukAmastAnAha samudronmathanAdibhiH
08060180 shrIbhagavAnuvAcha
08060181 hanta brahmannaho shambho he devA mama bhAShitam
08060183 shR^iNutAvahitAH sarve shreyo vaH syAdyathA surAH
08060191 yAta dAnavadaiteyaistAvatsandhirvidhIyatAm
08060193 kAlenAnugR^ihItaistairyAvadvo bhava AtmanaH
08060201 arayo.api hi sandheyAH sati kAryArthagaurave
08060203 ahimUShikavaddevA hyarthasya padavIM gataiH
08060211 amR^itotpAdane yatnaH kriyatAmavilambitam
08060213 yasya pItasya vai janturmR^ityugrasto.amaro bhavet
08060221 kShiptvA kShIrodadhau sarvA vIruttR^iNalatauShadhIH
08060223 manthAnaM mandaraM kR^itvA netraM kR^itvA tu vAsukim
08060231 sahAyena mayA devA nirmanthadhvamatandritAH
08060233 kleshabhAjo bhaviShyanti daityA yUyaM phalagrahAH
08060241 yUyaM tadanumodadhvaM yadichChantyasurAH surAH
08060243 na saMrambheNa sidhyanti sarvArthAH sAntvayA yathA
08060251 na bhetavyaM kAlakUTAdviShAjjaladhisambhavAt
08060253 lobhaH kAryo na vo jAtu roShaH kAmastu vastuShu
08060260 shrIshuka uvAcha
08060261 iti devAnsamAdishya bhagavAnpuruShottamaH
08060263 teShAmantardadhe rAjansvachChandagatirIshvaraH
08060271 atha tasmai bhagavate namaskR^itya pitAmahaH
08060273 bhavashcha jagmatuH svaM svaM dhAmopeyurbaliM surAH
08060281 dR^iShTvArInapyasaMyattAnjAtakShobhAnsvanAyakAn
08060283 nyaShedhaddaityarATshlokyaH sandhivigrahakAlavit
08060291 te vairochanimAsInaM guptaM chAsurayUthapaiH
08060293 shriyA paramayA juShTaM jitAsheShamupAgaman
08060301 mahendraH shlakShNayA vAchA sAntvayitvA mahAmatiH
08060303 abhyabhAShata tatsarvaM shikShitaM puruShottamAt
08060311 tattvarochata daityasya tatrAnye ye.asurAdhipAH
08060313 shambaro.ariShTanemishcha ye cha tripuravAsinaH
08060321 tato devAsurAH kR^itvA saMvidaM kR^itasauhR^idAH
08060323 udyamaM paramaM chakruramR^itArthe parantapa
08060331 tataste mandaragirimojasotpATya durmadAH
08060333 nadanta udadhiM ninyuH shaktAH parighabAhavaH
08060341 dUrabhArodvahashrAntAH shakravairochanAdayaH
08060343 apArayantastaM voDhuM vivashA vijahuH pathi
08060351 nipatansa giristatra bahUnamaradAnavAn
08060353 chUrNayAmAsa mahatA bhAreNa kanakAchalaH
08060361 tAMstathA bhagnamanaso bhagnabAhUrukandharAn
08060363 vij~nAya bhagavAMstatra babhUva garuDadhvajaH
08060371 giripAtaviniShpiShTAnvilokyAmaradAnavAn
08060373 IkShayA jIvayAmAsa nirjarAnnirvraNAnyathA
08060381 giriM chAropya garuDe hastenaikena lIlayA
08060383 Aruhya prayayAvabdhiM surAsuragaNairvR^itaH
08060391 avaropya giriM skandhAtsuparNaH patatAM varaH
08060393 yayau jalAnta utsR^ijya hariNA sa visarjitaH
08070010 shrIshuka uvAcha
08070011 te nAgarAjamAmantrya phalabhAgena vAsukim
08070013 parivIya girau tasminnetramabdhiM mudAnvitAH
08070021 Arebhire surA yattA amR^itArthe kurUdvaha
08070023 hariH purastAjjagR^ihe pUrvaM devAstato.abhavan
08070031 tannaichChandaityapatayo mahApuruShacheShTitam
08070033 na gR^ihNImo vayaM puchChamahera~Ngamama~Ngalam
08070041 svAdhyAyashrutasampannAH prakhyAtA janmakarmabhiH
08070043 iti tUShNIM sthitAndaityAnvilokya puruShottamaH
08070045 smayamAno visR^ijyAgraM puchChaM jagrAha sAmaraH
08070061 kR^itasthAnavibhAgAsta evaM kashyapanandanAH
08070063 mamanthuH paramaM yattA amR^itArthaM payonidhim
08070071 mathyamAne.arNave so.adriranAdhAro hyapo.avishat
08070073 dhriyamANo.api balibhirgauravAtpANDunandana
08070081 te sunirviNNamanasaH parimlAnamukhashriyaH
08070083 AsansvapauruShe naShTe daivenAtibalIyasA
08070091 vilokya vighneshavidhiM tadeshvaro durantavIryo.avitathAbhisandhiH
08070093 kR^itvA vapuH kachChapamadbhutaM mahatpravishya toyaM girimujjahAra
08070101 tamutthitaM vIkShya kulAchalaM punaH samudyatA nirmathituM surAsurAH
08070103 dadhAra pR^iShThena sa lakShayojana prastAriNA dvIpa ivAparo mahAn
08070111 surAsurendrairbhujavIryavepitaM paribhramantaM girima~Nga pR^iShThataH
08070113 bibhrattadAvartanamAdikachChapo mene.a~NgakaNDUyanamaprameyaH
08070121 tathAsurAnAvishadAsureNa rUpeNa teShAM balavIryamIrayan
08070123 uddIpayandevagaNAMshcha viShNurdaivena nAgendramabodharUpaH
08070131 uparyagendraM girirADivAnya Akramya hastena sahasrabAhuH
08070133 tasthau divi brahmabhavendramukhyairabhiShTuvadbhiH sumano.abhivR^iShTaH
08070141 uparyadhashchAtmani gotranetrayoH pareNa te prAvishatA samedhitAH
08070143 mamanthurabdhiM tarasA madotkaTA mahAdriNA kShobhitanakrachakram
08070151 ahIndrasAhasrakaThoradR^i~Nmukha shvAsAgnidhUmAhatavarchaso.asurAH
08070153 paulomakAleyabalIlvalAdayo davAgnidagdhAH saralA ivAbhavan
08070161 devAMshcha tachChvAsashikhAhataprabhAndhUmrAmbarasragvaraka~nchukAnanAn
08070163 samabhyavarShanbhagavadvashA ghanA vavuH samudrormyupagUDhavAyavaH
08070171 mathyamAnAttathA sindhordevAsuravarUthapaiH
08070173 yadA sudhA na jAyeta nirmamanthAjitaH svayam
08070181 meghashyAmaH kanakaparidhiH karNavidyotavidyun
08070182 mUrdhni bhrAjadvilulitakachaH sragdharo raktanetraH
08070183 jaitrairdorbhirjagadabhayadairdandashUkaM gR^ihItvA
08070184 mathnanmathnA pratigiririvAshobhatAtho dhR^itAdriH
08070191 nirmathyamAnAdudadherabhUdviShaM maholbaNaM hAlahalAhvamagrataH
08070193 sambhrAntamInonmakarAhikachChapAttimidvipagrAhatimi~NgilAkulAt
08070201 tadugravegaM dishi dishyuparyadho visarpadutsarpadasahyamaprati
08070203 bhItAH prajA dudruvura~Nga seshvarA arakShyamANAH sharaNaM sadAshivam
08070211 vilokya taM devavaraM trilokyA bhavAya devyAbhimataM munInAm
08070213 AsInamadrAvapavargahetostapo juShANaM stutibhiH praNemuH
08070220 shrIprajApataya UchuH
08070221 devadeva mahAdeva bhUtAtmanbhUtabhAvana
08070223 trAhi naH sharaNApannAMstrailokyadahanAdviShAt
08070231 tvamekaH sarvajagata Ishvaro bandhamokShayoH
08070233 taM tvAmarchanti kushalAH prapannArtiharaM gurum
08070241 guNamayyA svashaktyAsya sargasthityapyayAnvibho
08070243 dhatse yadA svadR^igbhUmanbrahmaviShNushivAbhidhAm
08070251 tvaM brahma paramaM guhyaM sadasadbhAvabhAvanam
08070253 nAnAshaktibhirAbhAtastvamAtmA jagadIshvaraH
08070261 tvaM shabdayonirjagadAdirAtmA prANendriyadravyaguNaH svabhAvaH
08070263 kAlaH kratuH satyamR^itaM cha dharmastvayyakSharaM yattrivR^idAmananti
08070271 agnirmukhaM te.akhiladevatAtmA kShitiM vidurlokabhavA~Nghripa~Nkajam
08070273 kAlaM gatiM te.akhiladevatAtmano dishashcha karNau rasanaM jalesham
08070281 nAbhirnabhaste shvasanaM nabhasvAnsUryashcha chakShUMShi jalaM sma retaH
08070283 parAvarAtmAshrayaNaM tavAtmA somo mano dyaurbhagavanshiraste
08070291 kukShiH samudrA girayo.asthisa~NghA romANi sarvauShadhivIrudhaste
08070293 ChandAMsi sAkShAttava sapta dhAtavastrayImayAtmanhR^idayaM sarvadharmaH
08070301 mukhAni pa~nchopaniShadastavesha yaistriMshadaShTottaramantravargaH
08070303 yattachChivAkhyaM paramAtmatattvaM deva svayaMjyotiravasthitiste
08070311 ChAyA tvadharmormiShu yairvisargo netratrayaM sattvarajastamAMsi
08070313 sA~NkhyAtmanaH shAstrakR^itastavekShA Chandomayo deva R^iShiH purANaH
08070321 na te giritrAkhilalokapAla viri~nchavaikuNThasurendragamyam
08070323 jyotiH paraM yatra rajastamashcha sattvaM na yadbrahma nirastabhedam
08070331 kAmAdhvaratripurakAlagarAdyaneka
08070332 bhUtadruhaH kShapayataH stutaye na tatte
08070333 yastvantakAla idamAtmakR^itaM svanetra
08070334 vahnisphuli~NgashikhayA bhasitaM na veda
08070341 ye tvAtmarAmagurubhirhR^idi chintitA~Nghri
08070342 dvandvaM charantamumayA tapasAbhitaptam
08070343 katthanta ugraparuShaM nirataM shmashAne
08070344 te nUnamUtimavidaMstava hAtalajjAH
08070351 tattasya te sadasatoH parataH parasya
08070352 nA~njaH svarUpagamane prabhavanti bhUmnaH
08070353 brahmAdayaH kimuta saMstavane vayaM tu
08070354 tatsargasargaviShayA api shaktimAtram
08070361 etatparaM prapashyAmo na paraM te maheshvara
08070363 mR^iDanAya hi lokasya vyaktiste.avyaktakarmaNaH
08070370 shrIshuka uvAcha
08070371 tadvIkShya vyasanaM tAsAM kR^ipayA bhR^ishapIDitaH
08070373 sarvabhUtasuhR^iddeva idamAha satIM priyAm
08070380 shrIshiva uvAcha
08070381 aho bata bhavAnyetatprajAnAM pashya vaishasam
08070383 kShIrodamathanodbhUtAtkAlakUTAdupasthitam
08070391 AsAM prANaparIpsUnAM vidheyamabhayaM hi me
08070393 etAvAnhi prabhorartho yaddInaparipAlanam
08070401 prANaiH svaiH prANinaH pAnti sAdhavaH kShaNabha~NguraiH
08070403 baddhavaireShu bhUteShu mohiteShvAtmamAyayA
08070411 puMsaH kR^ipayato bhadre sarvAtmA prIyate hariH
08070413 prIte harau bhagavati prIye.ahaM sacharAcharaH
08070415 tasmAdidaM garaM bhu~nje prajAnAM svastirastu me
08070420 shrIshuka uvAcha
08070421 evamAmantrya bhagavAnbhavAnIM vishvabhAvanaH
08070423 tadviShaM jagdhumArebhe prabhAvaj~nAnvamodata
08070431 tataH karatalIkR^itya vyApi hAlAhalaM viSham
08070433 abhakShayanmahAdevaH kR^ipayA bhUtabhAvanaH
08070441 tasyApi darshayAmAsa svavIryaM jalakalmaShaH
08070443 yachchakAra gale nIlaM tachcha sAdhorvibhUShaNam
08070451 tapyante lokatApena sAdhavaH prAyasho janAH
08070453 paramArAdhanaM taddhi puruShasyAkhilAtmanaH
08070461 nishamya karma tachChambhordevadevasya mIDhuShaH
08070463 prajA dAkShAyaNI brahmA vaikuNThashcha shashaMsire
08070471 praskannaM pibataH pANeryatki~nchijjagR^ihuH sma tat
08070473 vR^ishchikAhiviShauShadhyo dandashUkAshcha ye.apare
08080010 shrIshuka uvAcha
08080011 pIte gare vR^iShA~NkeNa prItAste.amaradAnavAH
08080013 mamanthustarasA sindhuM havirdhAnI tato.abhavat
08080021 tAmagnihotrImR^iShayo jagR^ihurbrahmavAdinaH
08080023 yaj~nasya devayAnasya medhyAya haviShe nR^ipa
08080031 tata uchchaiHshravA nAma hayo.abhUchchandrapANDuraH
08080033 tasminbaliH spR^ihAM chakre nendra IshvarashikShayA
08080041 tata airAvato nAma vAraNendro vinirgataH
08080043 dantaishchaturbhiH shvetAdrerharanbhagavato mahim
08080051 airAvaNAdayastvaShTau diggajA abhavaMstataH
08080053 abhramuprabhR^itayo.aShTau cha kariNyastvabhavannR^ipa
08080061 kaustubhAkhyamabhUdratnaM padmarAgo mahodadheH
08080063 tasminmaNau spR^ihAM chakre vakSho.ala~NkaraNe hariH
08080071 tato.abhavatpArijAtaH suralokavibhUShaNam
08080073 pUrayatyarthino yo.arthaiH shashvadbhuvi yathA bhavAn
08080081 tatashchApsaraso jAtA niShkakaNThyaH suvAsasaH
08080083 ramaNyaH svargiNAM valgu gatilIlAvalokanaiH
08080091 tatashchAvirabhUtsAkShAchChrI ramA bhagavatparA
08080093 ra~njayantI dishaH kAntyA vidyutsaudAmanI yathA
08080101 tasyAM chakruH spR^ihAM sarve sasurAsuramAnavAH
08080103 rUpaudAryavayovarNa mahimAkShiptachetasaH
08080111 tasyA AsanamAninye mahendro mahadadbhutam
08080113 mUrtimatyaH sarichChreShThA hemakumbhairjalaM shuchi
08080121 AbhiShechanikA bhUmirAharatsakalauShadhIH
08080123 gAvaH pa~ncha pavitrANi vasanto madhumAdhavau
08080131 R^iShayaH kalpayAM chakrurAbhiShekaM yathAvidhi
08080133 jagurbhadrANi gandharvA naTyashcha nanR^iturjaguH
08080141 meghA mR^ida~NgapaNava murajAnakagomukhAn
08080143 vyanAdayansha~NkhaveNu vINAstumulaniHsvanAn
08080151 tato.abhiShiShichurdevIM shriyaM padmakarAM satIm
08080153 digibhAH pUrNakalashaiH sUktavAkyairdvijeritaiH
08080161 samudraH pItakausheya vAsasI samupAharat
08080163 varuNaH srajaM vaijayantIM madhunA mattaShaTpadAm
08080171 bhUShaNAni vichitrANi vishvakarmA prajApatiH
08080173 hAraM sarasvatI padmamajo nAgAshcha kuNDale
08080181 tataH kR^itasvastyayanotpalasrajaM nadaddvirephAM parigR^ihya pANinA
08080183 chachAla vaktraM sukapolakuNDalaM savrIDahAsaM dadhatI sushobhanam
08080191 stanadvayaM chAtikR^ishodarI samaM nirantaraM chandanaku~NkumokShitam
08080193 tatastato nUpuravalgu shi~njitairvisarpatI hemalateva sA babhau
08080201 vilokayantI niravadyamAtmanaH padaM dhruvaM chAvyabhichArisadguNam
08080203 gandharvasiddhAsurayakShachAraNa traipiShTapeyAdiShu nAnvavindata
08080211 nUnaM tapo yasya na manyunirjayo j~nAnaM kvachittachcha na sa~Ngavarjitam
08080213 kashchinmahAMstasya na kAmanirjayaH sa IshvaraH kiM parato vyapAshrayaH
08080221 dharmaH kvachittatra na bhUtasauhR^idaM tyAgaH kvachittatra na muktikAraNam
08080223 vIryaM na puMso.astyajaveganiShkR^itaM na hi dvitIyo guNasa~NgavarjitaH
08080231 kvachichchirAyurna hi shIlama~NgalaM kvachittadapyasti na vedyamAyuShaH
08080233 yatrobhayaM kutra cha so.apyama~NgalaH suma~NgalaH kashcha na kA~NkShate hi mAm
08080241 evaM vimR^ishyAvyabhichArisadguNairvaraM nijaikAshrayatayAguNAshrayam
08080243 vavre varaM sarvaguNairapekShitaM ramA mukundaM nirapekShamIpsitam
08080251 tasyAMsadesha ushatIM navaka~njamAlAM
08080252 mAdyanmadhuvratavarUthagiropaghuShTAm
08080253 tasthau nidhAya nikaTe taduraH svadhAma
08080254 savrIDahAsavikasannayanena yAtA
08080261 tasyAH shriyastrijagato janako jananyA
08080262 vakSho nivAsamakarotparamaM vibhUteH
08080263 shrIH svAH prajAH sakaruNena nirIkShaNena
08080264 yatra sthitaidhayata sAdhipatIMstrilokAn
08080271 sha~NkhatUryamR^ida~NgAnAM vAditrANAM pR^ithuH svanaH
08080273 devAnugAnAM sastrINAM nR^ityatAM gAyatAmabhUt
08080281 brahmarudrA~NgiromukhyAH sarve vishvasR^ijo vibhum
08080283 IDire.avitathairmantraistalli~NgaiH puShpavarShiNaH
08080291 shriyAvalokitA devAH saprajApatayaH prajAH
08080293 shIlAdiguNasampannA lebhire nirvR^itiM parAm
08080301 niHsattvA lolupA rAjannirudyogA gatatrapAH
08080303 yadA chopekShitA lakShmyA babhUvurdaityadAnavAH
08080311 athAsIdvAruNI devI kanyA kamalalochanA
08080313 asurA jagR^ihustAM vai hareranumatena te
08080321 athodadhermathyamAnAtkAshyapairamR^itArthibhiH
08080323 udatiShThanmahArAja puruShaH paramAdbhutaH
08080331 dIrghapIvaradordaNDaH kambugrIvo.aruNekShaNaH
08080333 shyAmalastaruNaH sragvI sarvAbharaNabhUShitaH
08080341 pItavAsA mahoraskaH sumR^iShTamaNikuNDalaH
08080343 snigdhaku~nchitakeshAnta subhagaH siMhavikramaH
08080351 amR^itApUrNakalasaM bibhradvalayabhUShitaH
08080353 sa vai bhagavataH sAkShAdviShNoraMshAMshasambhavaH
08080361 dhanvantaririti khyAta AyurvedadR^igijyabhAk
08080363 tamAlokyAsurAH sarve kalasaM chAmR^itAbhR^itam
08080371 lipsantaH sarvavastUni kalasaM tarasAharan
08080373 nIyamAne.asuraistasminkalase.amR^itabhAjane
08080381 viShaNNamanaso devA hariM sharaNamAyayuH
08080383 iti taddainyamAlokya bhagavAnbhR^ityakAmakR^it
08080385 mA khidyata mitho.arthaM vaH sAdhayiShye svamAyayA
08080391 mithaH kalirabhUtteShAM tadarthe tarShachetasAm
08080393 ahaM pUrvamahaM pUrvaM na tvaM na tvamiti prabho
08080401 devAH svaM bhAgamarhanti ye tulyAyAsahetavaH
08080403 satrayAga ivaitasminneSha dharmaH sanAtanaH
08080411 iti svAnpratyaShedhanvai daiteyA jAtamatsarAH
08080413 durbalAH prabalAnrAjangR^ihItakalasAnmuhuH
08080421 etasminnantare viShNuH sarvopAyavidIshvaraH
08080423 yoShidrUpamanirdeshyaM dadhAraparamAdbhutam
08080431 prekShaNIyotpalashyAmaM sarvAvayavasundaram
08080433 samAnakarNAbharaNaM sukapolonnasAnanam
08080441 navayauvananirvR^itta stanabhArakR^ishodaram
08080443 mukhAmodAnuraktAli jha~NkArodvignalochanam
08080451 bibhratsukeshabhAreNa mAlAmutphullamallikAm
08080453 sugrIvakaNThAbharaNaM subhujA~NgadabhUShitam
08080461 virajAmbarasaMvIta nitambadvIpashobhayA
08080463 kA~nchyA pravilasadvalgu chalachcharaNanUpuram
08080471 savrIDasmitavikShipta bhrUvilAsAvalokanaiH
08080473 daityayUthapachetaHsu kAmamuddIpayanmuhuH
08090010 shrIshuka uvAcha
08090011 te.anyonyato.asurAH pAtraM harantastyaktasauhR^idAH
08090013 kShipanto dasyudharmANa AyAntIM dadR^ishuH striyam
08090021 aho rUpamaho dhAma aho asyA navaM vayaH
08090023 iti te tAmabhidrutya paprachChurjAtahR^ichChayAH
08090031 kA tvaM ka~njapalAshAkShi kuto vA kiM chikIrShasi
08090033 kasyAsi vada vAmoru mathnatIva manAMsi naH
08090041 na vayaM tvAmarairdaityaiH siddhagandharvachAraNaiH
08090043 nAspR^iShTapUrvAM jAnImo lokeshaishcha kuto nR^ibhiH
08090051 nUnaM tvaM vidhinA subhrUH preShitAsi sharIriNAm
08090053 sarvendriyamanaHprItiM vidhAtuM saghR^iNena kim
08090061 sA tvaM naH spardhamAnAnAmekavastuni mAnini
08090063 j~nAtInAM baddhavairANAM shaM vidhatsva sumadhyame
08090071 vayaM kashyapadAyAdA bhrAtaraH kR^itapauruShAH
08090073 vibhajasva yathAnyAyaM naiva bhedo yathA bhavet
08090081 ityupAmantrito daityairmAyAyoShidvapurhariH
08090083 prahasya ruchirApA~NgairnirIkShannidamabravIt
08090090 shrIbhagavAnuvAcha
08090091 kathaM kashyapadAyAdAH puMshchalyAM mayi sa~NgatAH
08090093 vishvAsaM paNDito jAtu kAminIShu na yAti hi
08090101 sAlAvR^ikANAM strINAM cha svairiNInAM suradviShaH
08090103 sakhyAnyAhuranityAni nUtnaM nUtnaM vichinvatAm
08090110 shrIshuka uvAcha
08090111 iti te kShvelitaistasyA Ashvastamanaso.asurAH
08090113 jahasurbhAvagambhIraM dadushchAmR^itabhAjanam
08090121 tato gR^ihItvAmR^itabhAjanaM harirbabhASha IShatsmitashobhayA girA
08090123 yadyabhyupetaM kva cha sAdhvasAdhu vA kR^itaM mayA vo vibhaje sudhAmimAm
08090131 ityabhivyAhR^itaM tasyA AkarNyAsurapu~NgavAH
08090133 apramANavidastasyAstattathetyanvamaMsata
08090141 athopoShya kR^itasnAnA hutvA cha haviShAnalam
08090143 dattvA goviprabhUtebhyaH kR^itasvastyayanA dvijaiH
08090151 yathopajoShaM vAsAMsi paridhAyAhatAni te
08090153 kusheShu prAvishansarve prAgagreShvabhibhUShitAH
08090161 prA~NmukheShUpaviShTeShu sureShu ditijeShu cha
08090163 dhUpAmoditashAlAyAMjuShTAyAM mAlyadIpakaiH
08090171 tasyAM narendra karabhorurushaddukUla shroNItaTAlasagatirmadavihvalAkShI
08090173 sA kUjatI kanakanUpurashi~njitena kumbhastanI kalasapANirathAvivesha
08090181 tAM shrIsakhIM kanakakuNDalachArukarNa nAsAkapolavadanAM paradevatAkhyAm
08090183 saMvIkShya sammumuhurutsmitavIkShaNena devAsurA vigalitastanapaTTikAntAm
08090191 asurANAM sudhAdAnaM sarpANAmiva durnayam
08090193 matvA jAtinR^ishaMsAnAM na tAM vyabhajadachyutaH
08090201 kalpayitvA pR^ithakpa~NktIrubhayeShAM jagatpatiH
08090203 tAMshchopaveshayAmAsa sveShu sveShu cha pa~NktiShu
08090211 daityAngR^ihItakalaso va~nchayannupasa~ncharaiH
08090213 dUrasthAnpAyayAmAsajarAmR^ityuharAM sudhAm
08090221 te pAlayantaH samayamasurAH svakR^itaM nR^ipa
08090223 tUShNImAsankR^itasnehAH strIvivAdajugupsayA
08090231 tasyAM kR^itAtipraNayAH praNayApAyakAtarAH
08090233 bahumAnena chAbaddhA nochuH ki~nchana vipriyam
08090241 devali~NgapratichChannaH svarbhAnurdevasaMsadi
08090243 praviShTaH somamapibachchandrArkAbhyAM cha sUchitaH
08090251 chakreNa kShuradhAreNa jahAra pibataH shiraH
08090253 haristasya kabandhastu sudhayAplAvito.apatat
08090261 shirastvamaratAM nItamajo grahamachIkL^ipat
08090263 yastu parvaNi chandrArkAvabhidhAvati vairadhIH
08090271 pItaprAye.amR^ite devairbhagavAnlokabhAvanaH
08090273 pashyatAmasurendrANAM svaM rUpaM jagR^ihe hariH
08090281 evaM surAsuragaNAH samadeshakAla
08090282 hetvarthakarmamatayo.api phale vikalpAH
08090283 tatrAmR^itaM suragaNAH phalama~njasApur
08090284 yatpAdapa~NkajarajaHshrayaNAnna daityAH
08090291 yadyujyate.asuvasukarmamanovachobhir
08090292 dehAtmajAdiShu nR^ibhistadasatpR^ithaktvAt
08090293 taireva sadbhavati yatkriyate.apR^ithaktvAt
08090294 sarvasya tadbhavati mUlaniShechanaM yat
08100010 shrIshuka uvAcha
08100011 iti dAnavadaiteyA nAvindannamR^itaM nR^ipa
08100013 yuktAH karmaNi yattAshcha vAsudevaparA~NmukhAH
08100021 sAdhayitvAmR^itaM rAjanpAyayitvA svakAnsurAn
08100023 pashyatAM sarvabhUtAnAM yayau garuDavAhanaH
08100031 sapatnAnAM parAmR^iddhiM dR^iShTvA te ditinandanAH
08100033 amR^iShyamANA utpeturdevAnpratyudyatAyudhAH
08100041 tataH suragaNAH sarve sudhayA pItayaidhitAH
08100043 pratisaMyuyudhuH shastrairnArAyaNapadAshrayAH
08100051 tatra daivAsuro nAma raNaH paramadAruNaH
08100053 rodhasyudanvato rAjaMstumulo romaharShaNaH
08100061 tatrAnyonyaM sapatnAste saMrabdhamanaso raNe
08100063 samAsAdyAsibhirbANairnijaghnurvividhAyudhaiH
08100071 sha~NkhatUryamR^ida~NgAnAM bherIDamariNAM mahAn
08100073 hastyashvarathapattInAM nadatAM nisvano.abhavat
08100081 rathino rathibhistatra pattibhiH saha pattayaH
08100083 hayA hayairibhAshchebhaiH samasajjanta saMyuge
08100091 uShTraiH kechidibhaiH kechidapare yuyudhuH kharaiH
08100093 kechidgauramukhairR^ikShairdvIpibhirharibhirbhaTAH
08100101 gR^idhraiH ka~Nkairbakairanye shyenabhAsaistimi~NgilaiH
08100103 sharabhairmahiShaiH khaDgairgovR^iShairgavayAruNaiH
08100111 shivAbhirAkhubhiH kechitkR^ikalAsaiH shashairnaraiH
08100113 bastaireke kR^iShNasArairhaMsairanye cha sUkaraiH
08100121 anye jalasthalakhagaiH sattvairvikR^itavigrahaiH
08100123 senayorubhayo rAjanvivishuste.agrato.agrataH
08100131 chitradhvajapaTai rAjannAtapatraiH sitAmalaiH
08100133 mahAdhanairvajradaNDairvyajanairbArhachAmaraiH
08100141 vAtoddhUtottaroShNIShairarchirbhirvarmabhUShaNaiH
08100143 sphuradbhirvishadaiH shastraiH sutarAM sUryarashmibhiH
08100151 devadAnavavIrANAM dhvajinyau pANDunandana
08100153 rejaturvIramAlAbhiryAdasAmiva sAgarau
08100161 vairochano baliH sa~Nkhye so.asurANAM chamUpatiH
08100163 yAnaM vaihAyasaM nAma kAmagaM mayanirmitam
08100171 sarvasA~NgrAmikopetaM sarvAshcharyamayaM prabho
08100173 apratarkyamanirdeshyaM dR^ishyamAnamadarshanam
08100181 AsthitastadvimAnAgryaM sarvAnIkAdhipairvR^itaH
08100183 bAlavyajanaChatrAgryai reje chandra ivodaye
08100191 tasyAsansarvato yAnairyUthAnAM patayo.asurAH
08100193 namuchiH shambaro bANo viprachittirayomukhaH
08100201 dvimUrdhA kAlanAbho.atha prahetirhetirilvalaH
08100203 shakunirbhUtasantApo vajradaMShTro virochanaH
08100211 hayagrIvaH sha~NkushirAH kapilo meghadundubhiH
08100213 tArakashchakradR^ikShumbho nishumbho jambha utkalaH
08100221 ariShTo.ariShTanemishcha mayashcha tripurAdhipaH
08100223 anye paulomakAleyA nivAtakavachAdayaH
08100231 alabdhabhAgAH somasya kevalaM kleshabhAginaH
08100233 sarva ete raNamukhe bahusho nirjitAmarAH
08100241 siMhanAdAnvimu~nchantaH sha~NkhAndadhmurmahAravAn
08100243 dR^iShTvA sapatnAnutsiktAnbalabhitkupito bhR^isham
08100251 airAvataM dikkariNamArUDhaH shushubhe svarAT
08100253 yathA sravatprasravaNamudayAdrimaharpatiH
08100261 tasyAsansarvato devA nAnAvAhadhvajAyudhAH
08100263 lokapAlAH sahagaNairvAyvagnivaruNAdayaH
08100271 te.anyonyamabhisaMsR^itya kShipanto marmabhirmithaH
08100273 Ahvayanto vishanto.agre yuyudhurdvandvayodhinaH
08100281 yuyodha balirindreNa tArakeNa guho.asyata
08100283 varuNo hetinAyudhyanmitro rAjanprahetinA
08100291 yamastu kAlanAbhena vishvakarmA mayena vai
08100293 shambaro yuyudhe tvaShTrA savitrA tu virochanaH
08100301 aparAjitena namuchirashvinau vR^iShaparvaNA
08100303 sUryo balisutairdevo bANajyeShThaiH shatena cha
08100311 rAhuNA cha tathA somaH pulomnA yuyudhe.anilaH
08100313 nishumbhashumbhayordevI bhadrakAlI tarasvinI
08100321 vR^iShAkapistu jambhena mahiSheNa vibhAvasuH
08100323 ilvalaH saha vAtApirbrahmaputrairarindama
08100331 kAmadevena durmarSha utkalo mAtR^ibhiH saha
08100333 bR^ihaspatishchoshanasA narakeNa shanaishcharaH
08100341 maruto nivAtakavachaiH kAleyairvasavo.amarAH
08100343 vishvedevAstu paulomai rudrAH krodhavashaiH saha
08100351 ta evamAjAvasurAH surendrA dvandvena saMhatya cha yudhyamAnAH
08100353 anyonyamAsAdya nijaghnurojasA jigIShavastIkShNasharAsitomaraiH
08100361 bhushuNDibhishchakragadarShTipaTTishaiH shaktyulmukaiH prAsaparashvadhairapi
08100363 nistriMshabhallaiH parighaiH samudgaraiH sabhindipAlaishcha shirAMsi chichChiduH
08100371 gajAstura~NgAH sarathAH padAtayaH sArohavAhA vividhA vikhaNDitAH
08100373 nikR^ittabAhUrushirodharA~NghrayashChinnadhvajeShvAsatanutrabhUShaNAH
08100381 teShAM padAghAtarathA~NgachUrNitAdAyodhanAdulbaNa utthitastadA
08100383 reNurdishaH khaM dyumaNiM cha ChAdayannyavartatAsR^iksrutibhiH pariplutAt
08100391 shirobhiruddhUtakirITakuNDalaiH saMrambhadR^igbhiH paridaShTadachChadaiH
08100393 mahAbhujaiH sAbharaNaiH sahAyudhaiH sA prAstR^itA bhUH karabhorubhirbabhau
08100401 kabandhAstatra chotpetuH patitasvashiro.akShibhiH
08100403 udyatAyudhadordaNDairAdhAvanto bhaTAnmR^idhe
08100411 balirmahendraM dashabhistribhirairAvataM sharaiH
08100413 chaturbhishchaturo vAhAnekenArohamArchChayat
08100421 sa tAnApatataH shakrastAvadbhiH shIghravikramaH
08100423 chichCheda nishitairbhallairasamprAptAnhasanniva
08100431 tasya karmottamaM vIkShya durmarShaH shaktimAdade
08100433 tAM jvalantIM maholkAbhAM hastasthAmachChinaddhariH
08100441 tataH shUlaM tataH prAsaM tatastomaramR^iShTayaH
08100443 yadyachChastraM samAdadyAtsarvaM tadachChinadvibhuH
08100451 sasarjAthAsurIM mAyAmantardhAnagato.asuraH
08100453 tataH prAdurabhUchChailaH surAnIkopari prabho
08100461 tato nipetustaravo dahyamAnA davAgninA
08100463 shilAH saTa~NkashikharAshchUrNayantyo dviShadbalam
08100471 mahoragAH samutpeturdandashUkAH savR^ishchikAH
08100473 siMhavyAghravarAhAshcha mardayanto mahAgajAH
08100481 yAtudhAnyashcha shatashaH shUlahastA vivAsasaH
08100483 Chindhi bhindhIti vAdinyastathA rakShogaNAH prabho
08100491 tato mahAghanA vyomni gambhIraparuShasvanAH
08100493 a~NgArAnmumuchurvAtairAhatAH stanayitnavaH
08100501 sR^iShTo daityena sumahAnvahniH shvasanasArathiH
08100503 sAMvartaka ivAtyugro vibudhadhvajinImadhAk
08100511 tataH samudra udvelaH sarvataH pratyadR^ishyata
08100513 prachaNDavAtairuddhUta tara~NgAvartabhIShaNaH
08100521 evaM daityairmahAmAyairalakShyagatibhI raNe
08100523 sR^ijyamAnAsu mAyAsu viSheduH surasainikAH
08100531 na tatpratividhiM yatra vidurindrAdayo nR^ipa
08100533 dhyAtaH prAdurabhUttatra bhagavAnvishvabhAvanaH
08100541 tataH suparNAMsakR^itA~NghripallavaH pisha~NgavAsA navaka~njalochanaH
08100543 adR^ishyatAShTAyudhabAhurullasachChrIkaustubhAnarghyakirITakuNDalaH
08100551 tasminpraviShTe.asurakUTakarmajA mAyA vineshurmahinA mahIyasaH
08100553 svapno yathA hi pratibodha Agate harismR^itiH sarvavipadvimokShaNam
08100561 dR^iShTvA mR^idhe garuDavAhamibhArivAha Avidhya shUlamahinodatha kAlanemiH
08100563 tallIlayA garuDamUrdhni patadgR^ihItvA tenAhanannR^ipa savAhamariM tryadhIshaH
08100571 mAlI sumAlyatibalau yudhi petaturyachchakreNa kR^ittashirasAvatha mAlyavAMstam
08100573 Ahatya tigmagadayAhanadaNDajendraM tAvachChiro.achChinadarernadato.ariNAdyaH
08110010 shrIshuka uvAcha
08110011 atho surAH pratyupalabdhachetasaH parasya puMsaH parayAnukampayA
08110013 jaghnurbhR^ishaM shakrasamIraNAdayastAMstAnraNe yairabhisaMhatAH purA
08110021 vairochanAya saMrabdho bhagavAnpAkashAsanaH
08110023 udayachChadyadA vajraM prajA hA heti chukrushuH
08110031 vajrapANistamAhedaM tiraskR^itya puraHsthitam
08110033 manasvinaM susampannaM vicharantaM mahAmR^idhe
08110041 naTavanmUDha mAyAbhirmAyeshAnno jigIShasi
08110043 jitvA bAlAnnibaddhAkShAnnaTo harati taddhanam
08110051 ArurukShanti mAyAbhirutsisR^ipsanti ye divam
08110053 tAndasyUnvidhunomyaj~nAnpUrvasmAchcha padAdadhaH
08110061 so.ahaM durmAyinaste.adya vajreNa shataparvaNA
08110063 shiro hariShye mandAtmanghaTasva j~nAtibhiH saha
08110070 shrIbaliruvAcha
08110071 sa~NgrAme vartamAnAnAM kAlachoditakarmaNAm
08110073 kIrtirjayo.ajayo mR^ityuH sarveShAM syuranukramAt
08110081 tadidaM kAlarashanaM jagatpashyanti sUrayaH
08110083 na hR^iShyanti na shochanti tatra yUyamapaNDitAH
08110091 na vayaM manyamAnAnAmAtmAnaM tatra sAdhanam
08110093 giro vaH sAdhushochyAnAM gR^ihNImo marmatADanAH
08110100 shrIshuka uvAcha
08110101 ityAkShipya vibhuM vIro nArAchairvIramardanaH
08110103 AkarNapUrNairahanadAkShepairAha taM punaH
08110111 evaM nirAkR^ito devo vairiNA tathyavAdinA
08110113 nAmR^iShyattadadhikShepaM totrAhata iva dvipaH
08110121 prAharatkulishaM tasmA amoghaM paramardanaH
08110123 sayAno nyapatadbhUmau ChinnapakSha ivAchalaH
08110131 sakhAyaM patitaM dR^iShTvA jambho balisakhaH suhR^it
08110133 abhyayAtsauhR^idaM sakhyurhatasyApi samAcharan
08110141 sa siMhavAha AsAdya gadAmudyamya raMhasA
08110143 jatrAvatADayachChakraM gajaM cha sumahAbalaH
08110151 gadAprahAravyathito bhR^ishaM vihvalito gajaH
08110153 jAnubhyAM dharaNIM spR^iShTvA kashmalaM paramaM yayau
08110161 tato ratho mAtalinA haribhirdashashatairvR^itaH
08110163 AnIto dvipamutsR^ijya rathamAruruhe vibhuH
08110171 tasya tatpUjayankarma yanturdAnavasattamaH
08110173 shUlena jvalatA taM tu smayamAno.ahananmR^idhe
08110181 sehe rujaM sudurmarShAM sattvamAlambya mAtaliH
08110183 indro jambhasya sa~Nkruddho vajreNApAharachChiraH
08110191 jambhaM shrutvA hataM tasya j~nAtayo nAradAdR^iSheH
08110193 namuchishcha balaH pAkastatrApetustvarAnvitAH
08110201 vachobhiH paruShairindramardayanto.asya marmasu
08110203 sharairavAkiranmeghA dhArAbhiriva parvatam
08110211 harIndashashatAnyAjau haryashvasya balaH sharaiH
08110213 tAvadbhirardayAmAsa yugapallaghuhastavAn
08110221 shatAbhyAM mAtaliM pAko rathaM sAvayavaM pR^ithak
08110223 sakR^itsandhAnamokSheNa tadadbhutamabhUdraNe
08110231 namuchiH pa~nchadashabhiH svarNapu~NkhairmaheShubhiH
08110233 Ahatya vyanadatsa~Nkhye satoya iva toyadaH
08110241 sarvataH sharakUTena shakraM sarathasArathim
08110243 ChAdayAmAsurasurAH prAvR^iTsUryamivAmbudAH
08110251 alakShayantastamatIva vihvalA vichukrushurdevagaNAH sahAnugAH
08110253 anAyakAH shatrubalena nirjitA vaNikpathA bhinnanavo yathArNave
08110261 tatasturAShADiShubaddhapa~njarAdvinirgataH sAshvarathadhvajAgraNIH
08110263 babhau dishaH khaM pR^ithivIM cha rochayansvatejasA sUrya iva kShapAtyaye
08110271 nirIkShya pR^itanAM devaH parairabhyarditAM raNe
08110273 udayachChadripuM hantuM vajraM vajradharo ruShA
08110281 sa tenaivAShTadhAreNa shirasI balapAkayoH
08110283 j~nAtInAM pashyatAM rAja~njahAra janayanbhayam
08110291 namuchistadvadhaM dR^iShTvA shokAmarSharuShAnvitaH
08110293 jighAMsurindraM nR^ipate chakAra paramodyamam
08110301 ashmasAramayaM shUlaM ghaNTAvaddhemabhUShaNam
08110303 pragR^ihyAbhyadravatkruddho hato.asIti vitarjayan
08110305 prAhiNoddevarAjAya ninadanmR^igarADiva
08110311 tadApatadgaganatale mahAjavaM vichichChide haririShubhiH sahasradhA
08110313 tamAhanannR^ipa kulishena kandhare ruShAnvitastridashapatiH shiro haran
08110321 na tasya hi tvachamapi vajra Urjito bibheda yaH surapatinaujaseritaH
08110323 tadadbhutaM paramativIryavR^itrabhittiraskR^ito namuchishirodharatvachA
08110331 tasmAdindro.abibhechChatrorvajraH pratihato yataH
08110333 kimidaM daivayogena bhUtaM lokavimohanam
08110341 yena me pUrvamadrINAM pakShachChedaH prajAtyaye
08110343 kR^ito nivishatAM bhAraiH patattraiH patatAM bhuvi
08110351 tapaHsAramayaM tvAShTraM vR^itro yena vipATitaH
08110353 anye chApi balopetAH sarvAstrairakShatatvachaH
08110361 so.ayaM pratihato vajro mayA mukto.asure.alpake
08110363 nAhaM tadAdade daNDaM brahmatejo.apyakAraNam
08110371 iti shakraM viShIdantamAha vAgasharIriNI
08110373 nAyaM shuShkairatho nArdrairvadhamarhati dAnavaH
08110381 mayAsmai yadvaro datto mR^ityurnaivArdrashuShkayoH
08110383 ato.anyashchintanIyaste upAyo maghavanripoH
08110391 tAM daivIM giramAkarNya maghavAnsusamAhitaH
08110393 dhyAyanphenamathApashyadupAyamubhayAtmakam
08110401 na shuShkeNa na chArdreNa jahAra namucheH shiraH
08110403 taM tuShTuvurmunigaNA mAlyaishchAvAkiranvibhum
08110411 gandharvamukhyau jagaturvishvAvasuparAvasU
08110413 devadundubhayo nedurnartakyo nanR^iturmudA
08110421 anye.apyevaM pratidvandvAnvAyvagnivaruNAdayaH
08110423 sUdayAmAsurasurAnmR^igAnkesariNo yathA
08110431 brahmaNA preShito devAndevarShirnArado nR^ipa
08110433 vArayAmAsa vibudhAndR^iShTvA dAnavasa~NkShayam
08110440 shrInArada uvAcha
08110441 bhavadbhiramR^itaM prAptaM nArAyaNabhujAshrayaiH
08110443 shriyA samedhitAH sarva upAramata vigrahAt
08110450 shrIshuka uvAcha
08110451 saMyamya manyusaMrambhaM mAnayanto munervachaH
08110453 upagIyamAnAnucharairyayuH sarve triviShTapam
08110461 ye.avashiShTA raNe tasminnAradAnumatena te
08110463 baliM vipannamAdAya astaM girimupAgaman
08110471 tatrAvinaShTAvayavAnvidyamAnashirodharAn
08110473 ushanA jIvayAmAsa saMjIvanyA svavidyayA
08110481 balishchoshanasA spR^iShTaH pratyApannendriyasmR^itiH
08110483 parAjito.api nAkhidyallokatattvavichakShaNaH
08120010 shrIbAdarAyaNiruvAcha
08120011 vR^iShadhvajo nishamyedaM yoShidrUpeNa dAnavAn
08120013 mohayitvA suragaNAnhariH somamapAyayat
08120021 vR^iShamAruhya girishaH sarvabhUtagaNairvR^itaH
08120023 saha devyA yayau draShTuM yatrAste madhusUdanaH
08120031 sabhAjito bhagavatA sAdaraM somayA bhavaH
08120033 sUpaviShTa uvAchedaM pratipUjya smayanharim
08120040 shrImahAdeva uvAcha
08120041 devadeva jagadvyApinjagadIsha jaganmaya
08120043 sarveShAmapi bhAvAnAM tvamAtmA heturIshvaraH
08120051 AdyantAvasya yanmadhyamidamanyadahaM bahiH
08120053 yato.avyayasya naitAni tatsatyaM brahma chidbhavAn
08120061 tavaiva charaNAmbhojaM shreyaskAmA nirAshiShaH
08120063 visR^ijyobhayataH sa~NgaM munayaH samupAsate
08120071 tvaM brahma pUrNamamR^itaM viguNaM vishokam
08120072 AnandamAtramavikAramananyadanyat
08120073 vishvasya heturudayasthitisaMyamAnAm
08120074 Atmeshvarashcha tadapekShatayAnapekShaH
08120081 ekastvameva sadasaddvayamadvayaM cha
08120082 svarNaM kR^itAkR^itamiveha na vastubhedaH
08120083 aj~nAnatastvayi janairvihito vikalpo
08120084 yasmAdguNavyatikaro nirupAdhikasya
08120091 tvAM brahma kechidavayantyuta dharmameke
08120092 eke paraM sadasatoH puruShaM paresham
08120093 anye.avayanti navashaktiyutaM paraM tvAM
08120094 kechinmahApuruShamavyayamAtmatantram
08120101 nAhaM parAyurR^iShayo na marIchimukhyA
08120102 jAnanti yadvirachitaM khalu sattvasargAH
08120103 yanmAyayA muShitachetasa Isha daitya
08120104 martyAdayaH kimuta shashvadabhadravR^ittAH
08120111 sa tvaM samIhitamadaH sthitijanmanAshaM
08120112 bhUtehitaM cha jagato bhavabandhamokShau
08120113 vAyuryathA vishati khaM cha charAcharAkhyaM
08120114 sarvaM tadAtmakatayAvagamo.avaruntse
08120121 avatArA mayA dR^iShTA ramamANasya te guNaiH
08120122 so.ahaM taddraShTumichChAmi yatte yoShidvapurdhR^itam
08120131 yena sammohitA daityAH pAyitAshchAmR^itaM surAH
08120132 taddidR^ikShava AyAtAH paraM kautUhalaM hi naH
08120140 shrIshuka uvAcha
08120141 evamabhyarthito viShNurbhagavAnshUlapANinA
08120143 prahasya bhAvagambhIraM girishaM pratyabhAShata
08120150 shrIbhagavAnuvAcha
08120151 kautUhalAya daityAnAM yoShidveSho mayA dhR^itaH
08120153 pashyatA surakAryANi gate pIyUShabhAjane
08120161 tatte.ahaM darshayiShyAmi didR^ikShoH surasattama
08120163 kAminAM bahu mantavyaM sa~Nkalpaprabhavodayam
08120170 shrIshuka uvAcha
08120171 iti bruvANo bhagavAMstatraivAntaradhIyata
08120173 sarvatashchArayaMshchakShurbhava Aste sahomayA
08120181 tato dadarshopavane varastriyaM vichitrapuShpAruNapallavadrume
08120183 vikrIDatIM kandukalIlayA lasaddukUlaparyastanitambamekhalAm
08120191 Avartanodvartanakampitastana prakR^iShTahArorubharaiH pade pade
08120193 prabhajyamAnAmiva madhyatashchalatpadapravAlaM nayatIM tatastataH
08120201 dikShu bhramatkandukachApalairbhR^ishaM prodvignatArAyatalolalochanAm
08120203 svakarNavibhrAjitakuNDalollasatkapolanIlAlakamaNDitAnanAm
08120211 shlathaddukUlaM kabarIM cha vichyutAM sannahyatIM vAmakareNa valgunA
08120213 vinighnatImanyakareNa kandukaM vimohayantIM jagadAtmamAyayA
08120221 tAM vIkShya deva iti kandukalIlayeShadvrIDAsphuTasmitavisR^iShTakaTAkShamuShTaH
08120223 strIprekShaNapratisamIkShaNavihvalAtmA nAtmAnamantika umAM svagaNAMshcha veda
08120231 tasyAH karAgrAtsa tu kanduko yadA gato vidUraM tamanuvrajatstriyAH
08120233 vAsaH sasUtraM laghu mAruto.aharadbhavasya devasya kilAnupashyataH
08120241 evaM tAM ruchirApA~NgIM darshanIyAM manoramAm
08120243 dR^iShTvA tasyAM manashchakre viShajjantyAM bhavaH kila
08120251 tayApahR^itavij~nAnastatkR^itasmaravihvalaH
08120253 bhavAnyA api pashyantyA gatahrIstatpadaM yayau
08120261 sA tamAyAntamAlokya vivastrA vrIDitA bhR^isham
08120263 nilIyamAnA vR^ikSheShu hasantI nAnvatiShThata
08120271 tAmanvagachChadbhagavAnbhavaH pramuShitendriyaH
08120273 kAmasya cha vashaM nItaH kareNumiva yUthapaH
08120281 so.anuvrajyAtivegena gR^ihItvAnichChatIM striyam
08120283 keshabandha upAnIya bAhubhyAM pariShasvaje
08120291 sopagUDhA bhagavatA kariNA kariNI yathA
08120293 itastataH prasarpantI viprakIrNashiroruhA
08120301 AtmAnaM mochayitvA~Nga surarShabhabhujAntarAt
08120303 prAdravatsA pR^ithushroNI mAyA devavinirmitA
08120311 tasyAsau padavIM rudro viShNoradbhutakarmaNaH
08120313 pratyapadyata kAmena vairiNeva vinirjitaH
08120321 tasyAnudhAvato retashchaskandAmogharetasaH
08120323 shuShmiNo yUthapasyeva vAsitAmanudhAvataH
08120331 yatra yatrApatanmahyAM retastasya mahAtmanaH
08120333 tAni rUpyasya hemnashcha kShetrANyAsanmahIpate
08120341 saritsaraHsu shaileShu vaneShUpavaneShu cha
08120343 yatra kva chAsannR^iShayastatra sannihito haraH
08120351 skanne retasi so.apashyadAtmAnaM devamAyayA
08120353 jaDIkR^itaM nR^ipashreShTha sannyavartata kashmalAt
08120361 athAvagatamAhAtmya Atmano jagadAtmanaH
08120363 aparij~neyavIryasya na mene tadu hAdbhutam
08120371 tamaviklavamavrIDamAlakShya madhusUdanaH
08120373 uvAcha paramaprIto bibhratsvAM pauruShIM tanum
08120380 shrIbhagavAnuvAcha
08120381 diShTyA tvaM vibudhashreShTha svAM niShThAmAtmanA sthitaH
08120383 yanme strIrUpayA svairaM mohito.apya~Nga mAyayA
08120391 ko nu me.atitarenmAyAM viShaktastvadR^ite pumAn
08120393 tAMstAnvisR^ijatIM bhAvAndustarAmakR^itAtmabhiH
08120401 seyaM guNamayI mAyA na tvAmabhibhaviShyati
08120403 mayA sametA kAlena kAlarUpeNa bhAgashaH
08120410 shrIshuka uvAcha
08120411 evaM bhagavatA rAjanshrIvatsA~Nkena satkR^itaH
08120413 Amantrya taM parikramya sagaNaH svAlayaM yayau
08120421 AtmAMshabhUtAM tAM mAyAM bhavAnIM bhagavAnbhavaH
08120423 sammatAmR^iShimukhyAnAM prItyAchaShTAtha bhArata
08120431 ayi vyapashyastvamajasya mAyAM parasya puMsaH paradevatAyAH
08120433 ahaM kalAnAmR^iShabho.api muhye yayAvasho.anye kimutAsvatantrAH
08120441 yaM mAmapR^ichChastvamupetya yogAtsamAsahasrAnta upArataM vai
08120443 sa eSha sAkShAtpuruShaH purANo na yatra kAlo vishate na vedaH
08120450 shrIshuka uvAcha
08120451 iti te.abhihitastAta vikramaH shAr~NgadhanvanaH
08120453 sindhornirmathane yena dhR^itaH pR^iShThe mahAchalaH
08120461 etanmuhuH kIrtayato.anushR^iNvato na riShyate jAtu samudyamaH kvachit
08120463 yaduttamashlokaguNAnuvarNanaM samastasaMsAraparishramApaham
08120471 asadaviShayama~NghriM bhAvagamyaM prapannAn
08120473 amR^itamamaravaryAnAshayatsindhumathyam
08120473 kapaTayuvativeSho mohayanyaH surArIMs
08120474 tamahamupasR^itAnAM kAmapUraM nato.asmi
08130010 shrIshuka uvAcha
08130011 manurvivasvataH putraH shrAddhadeva iti shrutaH
08130013 saptamo vartamAno yastadapatyAni me shR^iNu
08130021 ikShvAkurnabhagashchaiva dhR^iShTaH sharyAtireva cha
08130023 nariShyanto.atha nAbhAgaH saptamo diShTa uchyate
08130031 tarUShashcha pR^iShadhrashcha dashamo vasumAnsmR^itaH
08130033 manorvaivasvatasyaite dashaputrAH parantapa
08130041 AdityA vasavo rudrA vishvedevA marudgaNAH
08130043 ashvinAvR^ibhavo rAjannindrasteShAM purandaraH
08130051 kashyapo.atrirvasiShThashcha vishvAmitro.atha gautamaH
08130053 jamadagnirbharadvAja iti saptarShayaH smR^itAH
08130061 atrApi bhagavajjanma kashyapAdaditerabhUt
08130063 AdityAnAmavarajo viShNurvAmanarUpadhR^ik
08130071 sa~NkShepato mayoktAni saptamanvantarANi te
08130073 bhaviShyANyatha vakShyAmi viShNoH shaktyAnvitAni cha
08130081 vivasvatashcha dve jAye vishvakarmasute ubhe
08130083 saMj~nA ChAyA cha rAjendra ye prAgabhihite tava
08130091 tR^itIyAM vaDavAmeke tAsAM saMj~nAsutAstrayaH
08130093 yamo yamI shrAddhadevashChAyAyAshcha sutAnChR^iNu
08130101 sAvarNistapatI kanyA bhAryA saMvaraNasya yA
08130103 shanaishcharastR^itIyo.abhUdashvinau vaDavAtmajau
08130111 aShTame.antara AyAte sAvarNirbhavitA manuH
08130113 nirmokavirajaskAdyAH sAvarNitanayA nR^ipa
08130121 tatra devAH sutapaso virajA amR^itaprabhAH
08130123 teShAM virochanasuto balirindro bhaviShyati
08130131 dattvemAM yAchamAnAya viShNave yaH padatrayam
08130133 rAddhamindrapadaM hitvA tataH siddhimavApsyati
08130141 yo.asau bhagavatA baddhaH prItena sutale punaH
08130143 niveshito.adhike svargAdadhunAste svarADiva
08130151 gAlavo dIptimAnrAmo droNaputraH kR^ipastathA
08130153 R^iShyashR^i~NgaH pitAsmAkaM bhagavAnbAdarAyaNaH
08130161 ime saptarShayastatra bhaviShyanti svayogataH
08130163 idAnImAsate rAjansve sva AshramamaNDale
08130171 devaguhyAtsarasvatyAM sArvabhauma iti prabhuH
08130173 sthAnaM purandarAddhR^itvA balaye dAsyatIshvaraH
08130181 navamo dakShasAvarNirmanurvaruNasambhavaH
08130183 bhUtaketurdIptaketurityAdyAstatsutA nR^ipa
08130191 pArAmarIchigarbhAdyA devA indro.adbhutaH smR^itaH
08130193 dyutimatpramukhAstatra bhaviShyantyR^iShayastataH
08130201 AyuShmato.ambudhArAyAmR^iShabho bhagavatkalA
08130203 bhavitA yena saMrAddhAM trilokIM bhokShyate.adbhutaH
08130211 dashamo brahmasAvarNirupashlokasuto manuH
08130213 tatsutA bhUriSheNAdyA haviShmatpramukhA dvijAH
08130221 haviShmAnsukR^itaH satyo jayo mUrtistadA dvijAH
08130223 suvAsanaviruddhAdyA devAH shambhuH sureshvaraH
08130231 viShvakseno viShUchyAM tu shambhoH sakhyaM kariShyati
08130233 jAtaH svAMshena bhagavAngR^ihe vishvasR^ijo vibhuH
08130241 manurvai dharmasAvarNirekAdashama AtmavAn
08130243 anAgatAstatsutAshcha satyadharmAdayo dasha
08130251 viha~NgamAH kAmagamA nirvANaruchayaH surAH
08130253 indrashcha vaidhR^itasteShAmR^iShayashchAruNAdayaH
08130261 Aryakasya sutastatra dharmaseturiti smR^itaH
08130263 vaidhR^itAyAM hareraMshastrilokIM dhArayiShyati
08130271 bhavitA rudrasAvarNI rAjandvAdashamo manuH
08130273 devavAnupadevashcha devashreShThAdayaH sutAH
08130281 R^itadhAmA cha tatrendro devAshcha haritAdayaH
08130283 R^iShayashcha tapomUrtistapasvyAgnIdhrakAdayaH
08130291 svadhAmAkhyo hareraMshaH sAdhayiShyati tanmanoH
08130293 antaraM satyasahasaH sunR^itAyAH suto vibhuH
08130301 manustrayodasho bhAvyo devasAvarNirAtmavAn
08130303 chitrasenavichitrAdyA devasAvarNidehajAH
08130311 devAH sukarmasutrAma saMj~nA indro divaspatiH
08130313 nirmokatattvadarshAdyA bhaviShyantyR^iShayastadA
08130321 devahotrasya tanaya upahartA divaspateH
08130323 yogeshvaro hareraMsho bR^ihatyAM sambhaviShyati
08130331 manurvA indrasAvarNishchaturdashama eShyati
08130333 urugambhIrabudhAdyA indrasAvarNivIryajAH
08130341 pavitrAshchAkShuShA devAH shuchirindro bhaviShyati
08130343 agnirbAhuH shuchiH shuddho mAgadhAdyAstapasvinaH
08130351 satrAyaNasya tanayo bR^ihadbhAnustadA hariH
08130353 vitAnAyAM mahArAja kriyAtantUnvitAyitA
08130361 rAjaMshchaturdashaitAni trikAlAnugatAni te
08130363 proktAnyebhirmitaH kalpo yugasAhasraparyayaH
08140010 shrIrAjovAcha
08140011 manvantareShu bhagavanyathA manvAdayastvime
08140013 yasminkarmaNi ye yena niyuktAstadvadasva me
08140020 shrIR^iShiruvAcha
08140021 manavo manuputrAshcha munayashcha mahIpate
08140023 indrAH suragaNAshchaiva sarve puruShashAsanAH
08140031 yaj~nAdayo yAH kathitAH pauruShyastanavo nR^ipa
08140033 manvAdayo jagadyAtrAM nayantyAbhiH prachoditAH
08140041 chaturyugAnte kAlena grastAnChrutigaNAnyathA
08140043 tapasA R^iShayo.apashyanyato dharmaH sanAtanaH
08140051 tato dharmaM chatuShpAdaM manavo hariNoditAH
08140053 yuktAH sa~nchArayantyaddhA sve sve kAle mahIM nR^ipa
08140061 pAlayanti prajApAlA yAvadantaM vibhAgashaH
08140063 yaj~nabhAgabhujo devA ye cha tatrAnvitAshcha taiH
08140071 indro bhagavatA dattAM trailokyashriyamUrjitAm
08140073 bhu~njAnaH pAti lokAMstrInkAmaM loke pravarShati
08140081 j~nAnaM chAnuyugaM brUte hariH siddhasvarUpadhR^ik
08140083 R^iShirUpadharaH karma yogaM yogesharUpadhR^ik
08140091 sargaM prajesharUpeNa dasyUnhanyAtsvarADvapuH
08140093 kAlarUpeNa sarveShAmabhAvAya pR^ithagguNaH
08140101 stUyamAno janairebhirmAyayA nAmarUpayA
08140103 vimohitAtmabhirnAnA darshanairna cha dR^ishyate
08140111 etatkalpavikalpasya pramANaM parikIrtitam
08140113 yatra manvantarANyAhushchaturdasha purAvidaH
08150010 shrIrAjovAcha
08150011 baleH padatrayaM bhUmeH kasmAddharirayAchata
08150013 bhUteshvaraH kR^ipaNavallabdhArtho.api babandha tam
08150021 etadveditumichChAmo mahatkautUhalaM hi naH
08150023 yaj~neshvarasya pUrNasya bandhanaM chApyanAgasaH
08150030 shrIshuka uvAcha
08150031 parAjitashrIrasubhishcha hApito hIndreNa rAjanbhR^igubhiH sa jIvitaH
08150033 sarvAtmanA tAnabhajadbhR^igUnbaliH shiShyo mahAtmArthanivedanena
08150041 taM brAhmaNA bhR^igavaH prIyamANA ayAjayanvishvajitA triNAkam
08150043 jigIShamANaM vidhinAbhiShichya mahAbhiShekeNa mahAnubhAvAH
08150051 tato rathaH kA~nchanapaTTanaddho hayAshcha haryashvatura~NgavarNAH
08150053 dhvajashcha siMhena virAjamAno hutAshanAdAsa havirbhiriShTAt
08150061 dhanushcha divyaM puraTopanaddhaM tUNAvariktau kavachaM cha divyam
08150063 pitAmahastasya dadau cha mAlAmamlAnapuShpAM jalajaM cha shukraH
08150071 evaM sa viprArjitayodhanArthastaiH kalpitasvastyayano.atha viprAn
08150073 pradakShiNIkR^itya kR^itapraNAmaH prahrAdamAmantrya namashchakAra
08150081 athAruhya rathaM divyaM bhR^igudattaM mahArathaH
08150083 susragdharo.atha sannahya dhanvI khaDgI dhR^iteShudhiH
08150091 hemA~NgadalasadbAhuH sphuranmakarakuNDalaH
08150093 rarAja rathamArUDho dhiShNyastha iva havyavAT
08150101 tulyaishvaryabalashrIbhiH svayUthairdaityayUthapaiH
08150103 pibadbhiriva khaM dR^igbhirdahadbhiH paridhIniva
08150111 vR^ito vikarShanmahatImAsurIM dhvajinIM vibhuH
08150113 yayAvindrapurIM svR^iddhAM kampayanniva rodasI
08150121 ramyAmupavanodyAnaiH shrImadbhirnandanAdibhiH
08150123 kUjadviha~NgamithunairgAyanmattamadhuvrataiH
08150131 pravAlaphalapuShporu bhArashAkhAmaradrumaiH
08150133 haMsasArasachakrAhva kAraNDavakulAkulAH
08150135 nalinyo yatra krIDanti pramadAH surasevitAH
08150141 AkAshaga~NgayA devyA vR^itAM parikhabhUtayA
08150143 prAkAreNAgnivarNena sATTAlenonnatena cha
08150151 rukmapaTTakapATaishcha dvAraiH sphaTikagopuraiH
08150153 juShTAM vibhaktaprapathAM vishvakarmavinirmitAm
08150161 sabhAchatvararathyADhyAM vimAnairnyarbudairyutAm
08150163 shR^i~NgATakairmaNimayairvajravidrumavedibhiH
08150171 yatra nityavayorUpAH shyAmA virajavAsasaH
08150173 bhrAjante rUpavannAryo hyarchirbhiriva vahnayaH
08150181 surastrIkeshavibhraShTa navasaugandhikasrajAm
08150183 yatrAmodamupAdAya mArga AvAti mArutaH
08150191 hemajAlAkShanirgachChaddhUmenAgurugandhinA
08150193 pANDureNa pratichChanna mArge yAnti surapriyAH
08150201 muktAvitAnairmaNihemaketubhirnAnApatAkAvalabhIbhirAvR^itAm
08150203 shikhaNDipArAvatabhR^i~NganAditAM vaimAnikastrIkalagItama~NgalAm
08150211 mR^ida~Ngasha~NkhAnakadundubhisvanaiH satAlavINAmurajeShTaveNubhiH
08150213 nR^ityaiH savAdyairupadevagItakairmanoramAM svaprabhayA jitaprabhAm
08150221 yAM na vrajantyadharmiShThAH khalA bhUtadruhaH shaThAH
08150223 mAninaH kAmino lubdhA ebhirhInA vrajanti yat
08150231 tAM devadhAnIM sa varUthinIpatirbahiH samantAdrurudhe pR^itanyayA
08150233 AchAryadattaM jalajaM mahAsvanaM dadhmau prayu~njanbhayamindrayoShitAm
08150241 maghavAMstamabhipretya baleH paramamudyamam
08150243 sarvadevagaNopeto gurumetaduvAcha ha
08150251 bhagavannudyamo bhUyAnbalernaH pUrvavairiNaH
08150253 aviShahyamimaM manye kenAsIttejasorjitaH
08150261 nainaM kashchitkuto vApi prativyoDhumadhIshvaraH
08150263 pibanniva mukhenedaM lihanniva disho dasha
08150265 dahanniva disho dR^igbhiH saMvartAgnirivotthitaH
08150271 brUhi kAraNametasya durdharShatvasya madripoH
08150273 ojaH saho balaM tejo yata etatsamudyamaH
08150280 shrIgururuvAcha
08150281 jAnAmi maghavanChatrorunnaterasya kAraNam
08150283 shiShyAyopabhR^itaM tejo bhR^igubhirbrahmavAdibhiH
08150291 ojasvinaM baliM jetuM na samartho.asti kashchana
08150293 bhavadvidho bhavAnvApi varjayitveshvaraM harim
08150301 vijeShyati na ko.apyenaM brahmatejaHsamedhitam
08150303 nAsya shaktaH puraH sthAtuM kR^itAntasya yathA janAH
08150311 tasmAnnilayamutsR^ijya yUyaM sarve triviShTapam
08150313 yAta kAlaM pratIkShanto yataH shatrorviparyayaH
08150321 eSha viprabalodarkaH sampratyUrjitavikramaH
08150323 teShAmevApamAnena sAnubandho vina~NkShyati
08150331 evaM sumantritArthAste guruNArthAnudarshinA
08150333 hitvA triviShTapaM jagmurgIrvANAH kAmarUpiNaH
08150341 deveShvatha nilIneShu balirvairochanaH purIm
08150343 devadhAnImadhiShThAya vashaM ninye jagattrayam
08150351 taM vishvajayinaM shiShyaM bhR^igavaH shiShyavatsalAH
08150353 shatena hayamedhAnAmanuvratamayAjayan
08150361 tatastadanubhAvena bhuvanatrayavishrutAm
08150363 kIrtiM dikShuvitanvAnaH sa reja uDurADiva
08150371 bubhuje cha shriyaM svR^iddhAM dvijadevopalambhitAm
08150373 kR^itakR^ityamivAtmAnaM manyamAno mahAmanAH
08160010 shrIshuka uvAcha
08160011 evaM putreShu naShTeShu devamAtAditistadA
08160013 hR^ite triviShTape daityaiH paryatapyadanAthavat
08160021 ekadA kashyapastasyA AshramaM bhagavAnagAt
08160023 nirutsavaM nirAnandaM samAdherviratashchirAt
08160031 sa patnIM dInavadanAM kR^itAsanaparigrahaH
08160033 sabhAjito yathAnyAyamidamAha kurUdvaha
08160041 apyabhadraM na viprANAM bhadre loke.adhunAgatam
08160043 na dharmasya na lokasya mR^ityoshChandAnuvartinaH
08160051 api vAkushalaM ki~nchidgR^iheShu gR^ihamedhini
08160053 dharmasyArthasya kAmasya yatra yogo hyayoginAm
08160061 api vAtithayo.abhyetya kuTumbAsaktayA tvayA
08160063 gR^ihAdapUjitA yAtAH pratyutthAnena vA kvachit
08160071 gR^iheShu yeShvatithayo nArchitAH salilairapi
08160073 yadi niryAnti te nUnaM pherurAjagR^ihopamAH
08160081 apyagnayastu velAyAM na hutA haviShA sati
08160083 tvayodvignadhiyA bhadre proShite mayi karhichit
08160091 yatpUjayA kAmadughAnyAti lokAngR^ihAnvitaH
08160093 brAhmaNo.agnishcha vai viShNoH sarvadevAtmano mukham
08160101 api sarve kushalinastava putrA manasvini
08160103 lakShaye.asvasthamAtmAnaM bhavatyA lakShaNairaham
08160110 shrIaditiruvAcha
08160111 bhadraM dvijagavAM brahmandharmasyAsya janasya cha
08160113 trivargasya paraM kShetraM gR^ihamedhingR^ihA ime
08160121 agnayo.atithayo bhR^ityA bhikShavo ye cha lipsavaH
08160123 sarvaM bhagavato brahmannanudhyAnAnna riShyati
08160131 ko nu me bhagavankAmo na sampadyeta mAnasaH
08160133 yasyA bhavAnprajAdhyakSha evaM dharmAnprabhAShate
08160141 tavaiva mArIcha manaHsharIrajAH prajA imAH sattvarajastamojuShaH
08160143 samo bhavAMstAsvasurAdiShu prabho tathApi bhaktaM bhajate maheshvaraH
08160151 tasmAdIsha bhajantyA me shreyashchintaya suvrata
08160153 hR^itashriyo hR^itasthAnAnsapatnaiH pAhi naH prabho
08160161 parairvivAsitA sAhaM magnA vyasanasAgare
08160163 aishvaryaM shrIryashaH sthAnaM hR^itAni prabalairmama
08160171 yathA tAni punaH sAdho prapadyeranmamAtmajAH
08160173 tathA vidhehi kalyANaM dhiyA kalyANakR^ittama
08160180 shrIshuka uvAcha
08160181 evamabhyarthito.adityA kastAmAha smayanniva
08160183 aho mAyAbalaM viShNoH snehabaddhamidaM jagat
08160191 kva deho bhautiko.anAtmA kva chAtmA prakR^iteH paraH
08160193 kasya ke patiputrAdyA moha eva hi kAraNam
08160201 upatiShThasva puruShaM bhagavantaM janArdanam
08160203 sarvabhUtaguhAvAsaM vAsudevaM jagadgurum
08160211 sa vidhAsyati te kAmAnharirdInAnukampanaH
08160213 amoghA bhagavadbhaktirnetareti matirmama
08160220 shrIaditiruvAcha
08160221 kenAhaM vidhinA brahmannupasthAsye jagatpatim
08160223 yathA me satyasa~Nkalpo vidadhyAtsa manoratham
08160231 Adisha tvaM dvijashreShTha vidhiM tadupadhAvanam
08160231 Ashu tuShyati me devaH sIdantyAH saha putrakaiH
08160240 shrIkashyapa uvAcha
08160241 etanme bhagavAnpR^iShTaH prajAkAmasya padmajaH
08160243 yadAha te pravakShyAmi vrataM keshavatoShaNam
08160251 phAlgunasyAmale pakShe dvAdashAhaM payovratam
08160253 archayedaravindAkShaM bhaktyA paramayAnvitaH
08160261 sinIvAlyAM mR^idAlipya snAyAtkroDavidIrNayA
08160263 yadi labhyeta vai srotasyetaM mantramudIrayet
08160271 tvaM devyAdivarAheNa rasAyAH sthAnamichChatA
08160273 uddhR^itAsi namastubhyaM pApmAnaM me praNAshaya
08160281 nirvartitAtmaniyamo devamarchetsamAhitaH
08160283 archAyAM sthaNDile sUrye jale vahnau gurAvapi
08160291 namastubhyaM bhagavate puruShAya mahIyase
08160293 sarvabhUtanivAsAya vAsudevAya sAkShiNe
08160301 namo.avyaktAya sUkShmAya pradhAnapuruShAya cha
08160303 chaturviMshadguNaj~nAya guNasa~NkhyAnahetave
08160311 namo dvishIrShNe tripade chatuHshR^i~NgAya tantave
08160313 saptahastAya yaj~nAya trayIvidyAtmane namaH
08160321 namaH shivAya rudrAya namaH shaktidharAya cha
08160323 sarvavidyAdhipataye bhUtAnAM pataye namaH
08160331 namo hiraNyagarbhAya prANAya jagadAtmane
08160333 yogaishvaryasharIrAya namaste yogahetave
08160341 namasta AdidevAya sAkShibhUtAya te namaH
08160343 nArAyaNAya R^iShaye narAya haraye namaH
08160351 namo marakatashyAma vapuShe.adhigatashriye
08160353 keshavAya namastubhyaM namaste pItavAsase
08160361 tvaM sarvavaradaH puMsAM vareNya varadarShabha
08160363 ataste shreyase dhIrAH pAdareNumupAsate
08160371 anvavartanta yaM devAH shrIshcha tatpAdapadmayoH
08160373 spR^ihayanta ivAmodaM bhagavAnme prasIdatAm
08160381 etairmantrairhR^iShIkeshamAvAhanapuraskR^itam
08160383 archayechChraddhayA yuktaH pAdyopasparshanAdibhiH
08160391 architvA gandhamAlyAdyaiH payasA snapayedvibhum
08160393 vastropavItAbharaNa pAdyopasparshanaistataH
08160395 gandhadhUpAdibhishchArcheddvAdashAkSharavidyayA
08160401 shR^itaM payasi naivedyaM shAlyannaM vibhave sati
08160403 sasarpiH saguDaM dattvA juhuyAnmUlavidyayA
08160411 niveditaM tadbhaktAya dadyAdbhu~njIta vA svayam
08160413 dattvAchamanamarchitvA tAmbUlaM cha nivedayet
08160421 japedaShTottarashataM stuvIta stutibhiH prabhum
08160423 kR^itvA pradakShiNaM bhUmau praNameddaNDavanmudA
08160431 kR^itvA shirasi tachCheShAM devamudvAsayettataH
08160433 dvyavarAnbhojayedviprAnpAyasena yathochitam
08160441 bhu~njIta tairanuj~nAtaH seShTaH sheShaM sabhAjitaiH
08160443 brahmachAryatha tadrAtryAM shvo bhUte prathame.ahani
08160451 snAtaH shuchiryathoktena vidhinA susamAhitaH
08160453 payasA snApayitvArchedyAvadvratasamApanam
08160461 payobhakSho vratamidaM charedviShNvarchanAdR^itaH
08160463 pUrvavajjuhuyAdagniM brAhmaNAMshchApi bhojayet
08160471 evaM tvaharahaH kuryAddvAdashAhaM payovratam
08160473 harerArAdhanaM homamarhaNaM dvijatarpaNam
08160481 pratipaddinamArabhya yAvachChuklatrayodashIm
08160483 brahmacharyamadhaHsvapnaM snAnaM triShavaNaM charet
08160491 varjayedasadAlApaM bhogAnuchchAvachAMstathA
08160493 ahiMsraH sarvabhUtAnAM vAsudevaparAyaNaH
08160501 trayodashyAmatho viShNoH snapanaM pa~nchakairvibhoH
08160503 kArayechChAstradR^iShTena vidhinA vidhikovidaiH
08160511 pUjAM cha mahatIM kuryAdvittashAThyavivarjitaH
08160513 charuM nirUpya payasi shipiviShTAya viShNave
08160521 sUktena tena puruShaM yajeta susamAhitaH
08160523 naivedyaM chAtiguNavaddadyAtpuruShatuShTidam
08160531 AchAryaM j~nAnasampannaM vastrAbharaNadhenubhiH
08160533 toShayedR^itvijashchaiva tadviddhyArAdhanaM hareH
08160541 bhojayettAnguNavatA sadannena shuchismite
08160543 anyAMshcha brAhmaNAnChaktyA ye cha tatra samAgatAH
08160551 dakShiNAM gurave dadyAdR^itvigbhyashcha yathArhataH
08160553 annAdyenAshvapAkAMshcha prINayetsamupAgatAn
08160561 bhuktavatsu cha sarveShu dInAndhakR^ipaNAdiShu
08160563 viShNostatprINanaM vidvAnbhu~njIta saha bandhubhiH
08160571 nR^ityavAditragItaishcha stutibhiH svastivAchakaiH
08160573 kArayettatkathAbhishcha pUjAM bhagavato.anvaham
08160581 etatpayovrataM nAma puruShArAdhanaM param
08160583 pitAmahenAbhihitaM mayA te samudAhR^itam
08160591 tvaM chAnena mahAbhAge samyakchIrNena keshavam
08160593 AtmanA shuddhabhAvena niyatAtmA bhajAvyayam
08160601 ayaM vai sarvayaj~nAkhyaH sarvavratamiti smR^itam
08160603 tapaHsAramidaM bhadre dAnaM cheshvaratarpaNam
08160611 ta eva niyamAH sAkShAtta eva cha yamottamAH
08160613 tapo dAnaM vrataM yaj~no yena tuShyatyadhokShajaH
08160621 tasmAdetadvrataM bhadre prayatA shraddhayAchara
08160623 bhagavAnparituShTaste varAnAshu vidhAsyati
08170010 shrIshuka uvAcha
08170011 ityuktA sAditI rAjansvabhartrA kashyapena vai
08170013 anvatiShThadvratamidaM dvAdashAhamatandritA
08170021 chintayantyekayA buddhyA mahApuruShamIshvaram
08170023 pragR^ihyendriyaduShTAshvAnmanasA buddhisArathiH
08170031 manashchaikAgrayA buddhyA bhagavatyakhilAtmani
08170033 vAsudeve samAdhAya chachAra ha payovratam
08170041 tasyAH prAdurabhUttAta bhagavAnAdipuruShaH
08170043 pItavAsAshchaturbAhuH sha~NkhachakragadAdharaH
08170051 taM netragocharaM vIkShya sahasotthAya sAdaram
08170053 nanAma bhuvi kAyena daNDavatprItivihvalA
08170061 sotthAya baddhA~njalirIDituM sthitA notseha AnandajalAkulekShaNA
08170063 babhUva tUShNIM pulakAkulAkR^itistaddarshanAtyutsavagAtravepathuH
08170071 prItyA shanairgadgadayA girA hariM tuShTAva sA devyaditiH kurUdvaha
08170073 udvIkShatI sA pibatIva chakShuShA ramApatiM yaj~napatiM jagatpatim
08170080 shrIaditiruvAcha
08170081 yaj~nesha yaj~napuruShAchyuta tIrthapAda
08170082 tIrthashravaH shravaNama~NgalanAmadheya
08170083 ApannalokavR^ijinopashamodayAdya
08170084 shaM naH kR^idhIsha bhagavannasi dInanAthaH
08170091 vishvAya vishvabhavanasthitisaMyamAya
08170092 svairaM gR^ihItapurushaktiguNAya bhUmne
08170093 svasthAya shashvadupabR^iMhitapUrNabodha
08170094 vyApAditAtmatamase haraye namaste
08170101 AyuH paraM vapurabhIShTamatulyalakShmIr
08170102 dyobhUrasAH sakalayogaguNAstrivargaH
08170103 j~nAnaM cha kevalamananta bhavanti tuShTAt
08170104 tvatto nR^iNAM kimu sapatnajayAdirAshIH
08170110 shrIshuka uvAcha
08170111 adityaivaM stuto rAjanbhagavAnpuShkarekShaNaH
08170113 kShetraj~naH sarvabhUtAnAmiti hovAcha bhArata
08170120 shrIbhagavAnuvAcha
08170121 devamAtarbhavatyA me vij~nAtaM chirakA~NkShitam
08170123 yatsapatnairhR^itashrINAM chyAvitAnAM svadhAmataH
08170131 tAnvinirjitya samare durmadAnasurarShabhAn
08170133 pratilabdhajayashrIbhiH putrairichChasyupAsitum
08170141 indrajyeShThaiH svatanayairhatAnAM yudhi vidviShAm
08170143 striyo rudantIrAsAdya draShTumichChasi duHkhitAH
08170151 AtmajAnsusamR^iddhAMstvaM pratyAhR^itayashaHshriyaH
08170153 nAkapR^iShThamadhiShThAya krIDato draShTumichChasi
08170161 prAyo.adhunA te.asurayUthanAthA apAraNIyA iti devi me matiH
08170163 yatte.anukUleshvaravipraguptA na vikramastatra sukhaM dadAti
08170171 athApyupAyo mama devi chintyaH santoShitasya vratacharyayA te
08170173 mamArchanaM nArhati gantumanyathA shraddhAnurUpaM phalahetukatvAt
08170181 tvayArchitashchAhamapatyaguptaye payovratenAnuguNaM samIDitaH
08170183 svAMshena putratvamupetya te sutAngoptAsmi mArIchatapasyadhiShThitaH
08170191 upadhAva patiM bhadre prajApatimakalmaSham
08170193 mAM cha bhAvayatI patyAvevaM rUpamavasthitam
08170201 naitatparasmA AkhyeyaM pR^iShTayApi katha~nchana
08170203 sarvaM sampadyate devi devaguhyaM susaMvR^itam
08170210 shrIshuka uvAcha
08170211 etAvaduktvA bhagavAMstatraivAntaradhIyata
08170213 aditirdurlabhaM labdhvA harerjanmAtmani prabhoH
08170221 upAdhAvatpatiM bhaktyA parayA kR^itakR^ityavat
08170223 sa vai samAdhiyogena kashyapastadabudhyata
08170231 praviShTamAtmani hareraMshaM hyavitathekShaNaH
08170233 so.adityAM vIryamAdhatta tapasA chirasambhR^itam
08170235 amAhitamanA rAjandAruNyagniM yathAnilaH
08170241 aditerdhiShThitaM garbhaM bhagavantaM sanAtanam
08170243 hiraNyagarbho vij~nAya samIDe guhyanAmabhiH
08170250 shrIbrahmovAcha
08170251 jayorugAya bhagavannurukrama namo.astu te
08170253 namo brahmaNyadevAya triguNAya namo namaH
08170261 namaste pR^ishnigarbhAya vedagarbhAya vedhase
08170263 trinAbhAya tripR^iShThAya shipiviShTAya viShNave
08170271 tvamAdiranto bhuvanasya madhyamanantashaktiM puruShaM yamAhuH
08170273 kAlo bhavAnAkShipatIsha vishvaM sroto yathAntaH patitaM gabhIram
08170281 tvaM vai prajAnAM sthiraja~NgamAnAM prajApatInAmasi sambhaviShNuH
08170283 divaukasAM deva divashchyutAnAM parAyaNaM nauriva majjato.apsu
08180010 shrIshuka uvAcha
08180011 itthaM viri~nchastutakarmavIryaH prAdurbabhUvAmR^itabhUradityAm
08180013 chaturbhujaH sha~NkhagadAbjachakraH pisha~NgavAsA nalinAyatekShaNaH
08180021 shyAmAvadAto jhaSharAjakuNDala tviShollasachChrIvadanAmbujaH pumAn
08180023 shrIvatsavakShA balayA~NgadollasatkirITakA~nchIguNachArunUpuraH
08180031 madhuvrAtavratavighuShTayA svayA virAjitaH shrIvanamAlayA hariH
08180033 prajApaterveshmatamaH svarochiShA vinAshayankaNThaniviShTakaustubhaH
08180041 dishaH praseduH salilAshayAstadA prajAH prahR^iShTA R^itavo guNAnvitAH
08180043 dyaurantarIkShaM kShitiragnijihvA gAvo dvijAH sa~njahR^iShurnagAshcha
08180051 shroNAyAM shravaNadvAdashyAM muhUrte.abhijiti prabhuH
08180053 sarve nakShatratArAdyAshchakrustajjanma dakShiNam
08180061 dvAdashyAM savitAtiShThanmadhyandinagato nR^ipa
08180063 vijayAnAma sA proktA yasyAM janma vidurhareH
08180071 sha~Nkhadundubhayo nedurmR^ida~NgapaNavAnakAH
08180073 chitravAditratUryANAM nirghoShastumulo.abhavat
08180081 prItAshchApsaraso.anR^ityangandharvapravarA jaguH
08180083 tuShTuvurmunayo devA manavaH pitaro.agnayaH
08180091 siddhavidyAdharagaNAH sakimpuruShakinnarAH
08180093 chAraNA yakSharakShAMsi suparNA bhujagottamAH
08180101 gAyanto.atiprashaMsanto nR^ityanto vibudhAnugAH
08180103 adityA AshramapadaM kusumaiH samavAkiran
08180111 dR^iShTvAditistaM nijagarbhasambhavaM paraM pumAMsaM mudamApa vismitA
08180113 gR^ihItadehaM nijayogamAyayA prajApatishchAha jayeti vismitaH
08180121 yattadvapurbhAti vibhUShaNAyudhairavyaktachidvyaktamadhArayaddhariH
08180123 babhUva tenaiva sa vAmano vaTuH sampashyatordivyagatiryathA naTaH
08180131 taM vaTuM vAmanaM dR^iShTvA modamAnA maharShayaH
08180133 karmANi kArayAmAsuH puraskR^itya prajApatim
08180141 tasyopanIyamAnasya sAvitrIM savitAbravIt
08180143 bR^ihaspatirbrahmasUtraM mekhalAM kashyapo.adadAt
08180151 dadau kR^iShNAjinaM bhUmirdaNDaM somo vanaspatiH
08180153 kaupInAchChAdanaM mAtA dyaushChatraM jagataH pateH
08180161 kamaNDaluM vedagarbhaH kushAnsaptarShayo daduH
08180163 akShamAlAM mahArAja sarasvatyavyayAtmanaH
08180171 tasmA ityupanItAya yakSharATpAtrikAmadAt
08180173 bhikShAM bhagavatI sAkShAdumAdAdambikA satI
08180181 sa brahmavarchasenaivaM sabhAM sambhAvito vaTuH
08180183 brahmarShigaNasa~njuShTAmatyarochata mAriShaH
08180191 samiddhamAhitaM vahniM kR^itvA parisamUhanam
08180193 paristIrya samabhyarchya samidbhirajuhoddvijaH
08180201 shrutvAshvamedhairyajamAnamUrjitaM baliM bhR^igUNAmupakalpitaistataH
08180203 jagAma tatrAkhilasArasambhR^ito bhAreNa gAM sannamayanpade pade
08180211 taM narmadAyAstaTa uttare balerya R^itvijaste bhR^igukachChasaMj~nake
08180213 pravartayanto bhR^igavaH kratUttamaM vyachakShatArAduditaM yathA ravim
08180221 te R^itvijo yajamAnaH sadasyA hatatviSho vAmanatejasA nR^ipa
08180223 sUryaH kilAyAtyuta vA vibhAvasuH sanatkumAro.atha didR^ikShayA kratoH
08180231 itthaM sashiShyeShu bhR^iguShvanekadhA vitarkyamANo bhagavAnsa vAmanaH
08180233 ChatraM sadaNDaM sajalaM kamaNDaluM vivesha bibhraddhayamedhavATam
08180241 mau~njyA mekhalayA vItamupavItAjinottaram
08180243 jaTilaM vAmanaM vipraM mAyAmANavakaM harim
08180251 praviShTaM vIkShya bhR^igavaH sashiShyAste sahAgnibhiH
08180253 pratyagR^ihNansamutthAya sa~NkShiptAstasya tejasA
08180261 yajamAnaH pramudito darshanIyaM manoramam
08180263 rUpAnurUpAvayavaM tasmA AsanamAharat
08180271 svAgatenAbhinandyAtha pAdau bhagavato baliH
08180273 avanijyArchayAmAsa muktasa~Ngamanoramam
08180281 tatpAdashauchaM janakalmaShApahaM sa dharmavinmUrdhnyadadhAtsuma~Ngalam
08180283 yaddevadevo girishashchandramaulirdadhAra mUrdhnA parayA cha bhaktyA
08180290 shrIbaliruvAcha
08180291 svAgataM te namastubhyaM brahmankiM karavAma te
08180293 brahmarShINAM tapaH sAkShAnmanye tvArya vapurdharam
08180301 adya naH pitarastR^iptA adya naH pAvitaM kulam
08180303 adya sviShTaH kraturayaM yadbhavAnAgato gR^ihAn
08180311 adyAgnayo me suhutA yathAvidhi dvijAtmaja tvachcharaNAvanejanaiH
08180313 hatAMhaso vArbhiriyaM cha bhUraho tathA punItA tanubhiH padaistava
08180321 yadyadvaTo vA~nChasi tatpratIchCha me tvAmarthinaM viprasutAnutarkaye
08180323 gAM kA~nchanaM guNavaddhAma mR^iShTaM tathAnnapeyamuta vA viprakanyAm
08180325 grAmAnsamR^iddhAMsturagAngajAnvA rathAMstathArhattama sampratIchCha
08190010 shrIshuka uvAcha
08190011 iti vairochanervAkyaM dharmayuktaM sa sUnR^itam
08190013 nishamya bhagavAnprItaH pratinandyedamabravIt
08190020 shrIbhagavAnuvAcha
08190021 vachastavaitajjanadeva sUnR^itaM kulochitaM dharmayutaM yashaskaram
08190023 yasya pramANaM bhR^igavaH sAmparAye pitAmahaH kulavR^iddhaH prashAntaH
08190031 na hyetasminkule kashchinniHsattvaH kR^ipaNaH pumAn
08190033 pratyAkhyAtA pratishrutya yo vAdAtA dvijAtaye
08190041 na santi tIrthe yudhi chArthinArthitAH parA~NmukhA ye tvamanasvino nR^ipa
08190043 yuShmatkule yadyashasAmalena prahrAda udbhAti yathoDupaH khe
08190051 yato jAto hiraNyAkShashcharanneka imAM mahIm
08190053 prativIraM digvijaye nAvindata gadAyudhaH
08190061 yaM vinirjitya kR^ichChreNa viShNuH kShmoddhAra Agatam
08190063 AtmAnaM jayinaM mene tadvIryaM bhUryanusmaran
08190071 nishamya tadvadhaM bhrAtA hiraNyakashipuH purA
08190073 hantuM bhrAtR^ihaNaM kruddho jagAma nilayaM hareH
08190081 tamAyAntaM samAlokya shUlapANiM kR^itAntavat
08190083 chintayAmAsa kAlaj~no viShNurmAyAvinAM varaH
08190091 yato yato.ahaM tatrAsau mR^ityuH prANabhR^itAmiva
08190093 ato.ahamasya hR^idayaM pravekShyAmi parAgdR^ishaH
08190101 evaM sa nishchitya ripoH sharIramAdhAvato nirvivishe.asurendra
08190103 shvAsAnilAntarhitasUkShmadehastatprANarandhreNa vivignachetAH
08190111 sa tanniketaM parimR^ishya shUnyamapashyamAnaH kupito nanAda
08190113 kShmAM dyAM dishaH khaM vivarAnsamudrAnviShNuM vichinvanna dadarsha vIraH
08190121 apashyanniti hovAcha mayAnviShTamidaM jagat
08190123 bhrAtR^ihA me gato nUnaM yato nAvartate pumAn
08190131 vairAnubandha etAvAnAmR^ityoriha dehinAm
08190133 aj~nAnaprabhavo manyurahaMmAnopabR^iMhitaH
08190141 pitA prahrAdaputraste tadvidvAndvijavatsalaH
08190143 svamAyurdvijali~Ngebhyo devebhyo.adAtsa yAchitaH
08190151 bhavAnAcharitAndharmAnAsthito gR^ihamedhibhiH
08190153 brAhmaNaiH pUrvajaiH shUrairanyaishchoddAmakIrtibhiH
08190161 tasmAttvatto mahImIShadvR^iNe.ahaM varadarShabhAt
08190163 padAni trINi daityendra sammitAni padA mama
08190171 nAnyatte kAmaye rAjanvadAnyAjjagadIshvarAt
08190173 nainaH prApnoti vai vidvAnyAvadarthapratigrahaH
08190180 shrIbaliruvAcha
08190181 aho brAhmaNadAyAda vAchaste vR^iddhasammatAH
08190183 tvaM bAlo bAlishamatiH svArthaM pratyabudho yathA
08190191 mAM vachobhiH samArAdhya lokAnAmekamIshvaram
08190193 padatrayaM vR^iNIte yo.abuddhimAndvIpadAshuSham
08190201 na pumAnmAmupavrajya bhUyo yAchitumarhati
08190203 tasmAdvR^ittikarIM bhUmiM vaTo kAmaM pratIchCha me
08190210 shrIbhagavAnuvAcha
08190211 yAvanto viShayAH preShThAstrilokyAmajitendriyam
08190213 na shaknuvanti te sarve pratipUrayituM nR^ipa
08190221 tribhiH kramairasantuShTo dvIpenApi na pUryate
08190223 navavarShasametena saptadvIpavarechChayA
08190231 saptadvIpAdhipatayo nR^ipA vaiNyagayAdayaH
08190233 arthaiH kAmairgatA nAntaM tR^iShNAyA iti naH shrutam
08190241 yadR^ichChayopapannena santuShTo vartate sukham
08190243 nAsantuShTastribhirlokairajitAtmopasAditaiH
08190251 puMso.ayaM saMsR^iterheturasantoSho.arthakAmayoH
08190253 yadR^ichChayopapannena santoSho muktaye smR^itaH
08190261 yadR^ichChAlAbhatuShTasya tejo viprasya vardhate
08190263 tatprashAmyatyasantoShAdambhasevAshushukShaNiH
08190271 tasmAttrINi padAnyeva vR^iNe tvadvaradarShabhAt
08190273 etAvataiva siddho.ahaM vittaM yAvatprayojanam
08190280 shrIshuka uvAcha
08190281 ityuktaH sa hasannAha vA~nChAtaH pratigR^ihyatAm
08190283 vAmanAya mahIM dAtuM jagrAha jalabhAjanam
08190291 viShNave kShmAM pradAsyantamushanA asureshvaram
08190293 jAnaMshchikIrShitaM viShNoH shiShyaM prAha vidAM varaH
08190300 shrIshukra uvAcha
08190301 eSha vairochane sAkShAdbhagavAnviShNuravyayaH
08190303 kashyapAdaditerjAto devAnAM kAryasAdhakaH
08190311 pratishrutaM tvayaitasmai yadanarthamajAnatA
08190313 na sAdhu manye daityAnAM mahAnupagato.anayaH
08190321 eSha te sthAnamaishvaryaM shriyaM tejo yashaH shrutam
08190323 dAsyatyAchChidya shakrAya mAyAmANavako hariH
08190331 tribhiH kramairimAllokAnvishvakAyaH kramiShyati
08190333 sarvasvaM viShNave dattvA mUDha vartiShyase katham
08190341 kramato gAM padaikena dvitIyena divaM vibhoH
08190343 khaM cha kAyena mahatA tArtIyasya kuto gatiH
08190351 niShThAM te narake manye hyapradAtuH pratishrutam
08190353 pratishrutasya yo.anIshaH pratipAdayituM bhavAn
08190361 na taddAnaM prashaMsanti yena vR^ittirvipadyate
08190363 dAnaM yaj~nastapaH karma loke vR^ittimato yataH
08190371 dharmAya yashase.arthAya kAmAya svajanAya cha
08190373 pa~nchadhA vibhajanvittamihAmutra cha modate
08190381 atrApi bahvR^ichairgItaM shR^iNu me.asurasattama
08190383 satyamomiti yatproktaM yannetyAhAnR^itaM hi tat
08190391 satyaM puShpaphalaM vidyAdAtmavR^ikShasya gIyate
08190393 vR^ikShe.ajIvati tanna syAdanR^itaM mUlamAtmanaH
08190401 tadyathA vR^ikSha unmUlaH shuShyatyudvartate.achirAt
08190403 evaM naShTAnR^itaH sadya AtmA shuShyenna saMshayaH
08190411 parAgriktamapUrNaM vA akSharaM yattadomiti
08190413 yatki~nchidomiti brUyAttena richyeta vai pumAn
08190415 bhikShave sarvamoM kurvannAlaM kAmena chAtmane
08190421 athaitatpUrNamabhyAtmaM yachcha netyanR^itaM vachaH
08190423 sarvaM netyanR^itaM brUyAtsa duShkIrtiH shvasanmR^itaH
08190431 strIShu narmavivAhe cha vR^ittyarthe prANasa~NkaTe
08190433 gobrAhmaNArthe hiMsAyAM nAnR^itaM syAjjugupsitam
08200010 shrIshuka uvAcha
08200011 balirevaM gR^ihapatiH kulAchAryeNa bhAShitaH
08200013 tUShNIM bhUtvA kShaNaM rAjannuvAchAvahito gurum
08200020 shrIbaliruvAcha
08200021 satyaM bhagavatA proktaM dharmo.ayaM gR^ihamedhinAm
08200023 arthaM kAmaM yasho vR^ittiM yo na bAdheta karhichit
08200031 sa chAhaM vittalobhena pratyAchakShe kathaM dvijam
08200033 pratishrutya dadAmIti prAhrAdiH kitavo yathA
08200041 na hyasatyAtparo.adharma iti hovAcha bhUriyam
08200043 sarvaM soDhumalaM manye R^ite.alIkaparaM naram
08200051 nAhaM bibhemi nirayAnnAdhanyAdasukhArNavAt
08200053 na sthAnachyavanAnmR^ityoryathA viprapralambhanAt
08200061 yadyaddhAsyati loke.asminsamparetaM dhanAdikam
08200063 tasya tyAge nimittaM kiM viprastuShyenna tena chet
08200071 shreyaH kurvanti bhUtAnAM sAdhavo dustyajAsubhiH
08200073 dadhya~NshibiprabhR^itayaH ko vikalpo dharAdiShu
08200081 yairiyaM bubhuje brahmandaityendrairanivartibhiH
08200083 teShAM kAlo.agrasIllokAnna yasho.adhigataM bhuvi
08200091 sulabhA yudhi viprarShe hyanivR^ittAstanutyajaH
08200093 na tathA tIrtha AyAte shraddhayA ye dhanatyajaH
08200101 manasvinaH kAruNikasya shobhanaM yadarthikAmopanayena durgatiH
08200103 kutaH punarbrahmavidAM bhavAdR^ishAM tato vaTorasya dadAmi vA~nChitam
08200111 yajanti yaj~naM kratubhiryamAdR^itA bhavanta AmnAyavidhAnakovidAH
08200113 sa eva viShNurvarado.astu vA paro dAsyAmyamuShmai kShitimIpsitAM mune
08200121 yadyapyasAvadharmeNa mAM badhnIyAdanAgasam
08200123 tathApyenaM na hiMsiShye bhItaM brahmatanuM ripum
08200131 eSha vA uttamashloko na jihAsati yadyashaH
08200133 hatvA mainAM haredyuddhe shayIta nihato mayA
08200140 shrIshuka uvAcha
08200141 evamashraddhitaM shiShyamanAdeshakaraM guruH
08200143 shashApa daivaprahitaH satyasandhaM manasvinam
08200151 dR^iDhaM paNDitamAnyaj~naH stabdho.asyasmadupekShayA
08200153 machChAsanAtigo yastvamachirAdbhrashyase shriyaH
08200161 evaM shaptaH svaguruNA satyAnna chalito mahAn
08200163 vAmanAya dadAvenAmarchitvodakapUrvakam
08200171 vindhyAvalistadAgatya patnI jAlakamAlinI
08200173 Aninye kalashaM haimamavanejanyapAM bhR^itam
08200181 yajamAnaH svayaM tasya shrImatpAdayugaM mudA
08200183 avanijyAvahanmUrdhni tadapo vishvapAvanIH
08200191 tadAsurendraM divi devatAgaNA gandharvavidyAdharasiddhachAraNAH
08200193 tatkarma sarve.api gR^iNanta ArjavaM prasUnavarShairvavR^iShurmudAnvitAH
08200201 nedurmuhurdundubhayaH sahasrasho gandharvakimpUruShakinnarA jaguH
08200203 manasvinAnena kR^itaM suduShkaraM vidvAnadAdyadripave jagattrayam
08200211 tadvAmanaM rUpamavardhatAdbhutaM hareranantasya guNatrayAtmakam
08200213 bhUH khaM disho dyaurvivarAH payodhayastirya~NnR^idevA R^iShayo yadAsata
08200221 kAye balistasya mahAvibhUteH sahartvigAchAryasadasya etat
08200223 dadarsha vishvaM triguNaM guNAtmake bhUtendriyArthAshayajIvayuktam
08200231 rasAmachaShTA~Nghritale.atha pAdayormahIM mahIdhrAnpuruShasya ja~NghayoH
08200233 patattriNo jAnuni vishvamUrterUrvorgaNaM mArutamindrasenaH
08200241 sandhyAM vibhorvAsasi guhya aikShatprajApatInjaghane AtmamukhyAn
08200243 nAbhyAM nabhaH kukShiShu saptasindhUnurukramasyorasi charkShamAlAm
08200251 hR^idya~Nga dharmaM stanayormurArerR^itaM cha satyaM cha manasyathendum
08200253 shriyaM cha vakShasyaravindahastAM kaNThe cha sAmAni samastarephAn
08200261 indrapradhAnAnamarAnbhujeShu tatkarNayoH kakubho dyaushcha mUrdhni
08200263 kesheShu meghAnChvasanaM nAsikAyAmakShNoshcha sUryaM vadane cha vahnim
08200271 vANyAM cha ChandAMsi rase jaleshaM bhruvorniShedhaM cha vidhiM cha pakShmasu
08200273 ahashcha rAtriM cha parasya puMso manyuM lalATe.adhara eva lobham
08200281 sparshe cha kAmaM nR^ipa retasAmbhaH pR^iShThe tvadharmaM kramaNeShu yaj~nam
08200283 ChAyAsu mR^ityuM hasite cha mAyAM tanUruheShvoShadhijAtayashcha
08200291 nadIshcha nADIShu shilA nakheShu buddhAvajaM devagaNAnR^iShIMshcha
08200293 prANeShu gAtre sthiraja~NgamAni sarvANi bhUtAni dadarsha vIraH
08200301 sarvAtmanIdaM bhuvanaM nirIkShya sarve.asurAH kashmalamApura~Nga
08200303 sudarshanaM chakramasahyatejo dhanushcha shAr~NgaM stanayitnughoSham
08200311 parjanyaghoSho jalajaH pA~nchajanyaH kaumodakI viShNugadA tarasvinI
08200313 vidyAdharo.asiH shatachandrayuktastUNottamAvakShayasAyakau cha
08200321 sunandamukhyA upatasthurIshaM pArShadamukhyAH sahalokapAlAH
08200323 sphuratkirITA~NgadamInakuNDalaH shrIvatsaratnottamamekhalAmbaraiH
08200331 madhuvratasragvanamAlayAvR^ito rarAja rAjanbhagavAnurukramaH
08200333 kShitiM padaikena balervichakrame nabhaH sharIreNa dishashcha bAhubhiH
08200341 padaM dvitIyaM kramatastriviShTapaM na vai tR^itIyAya tadIyamaNvapi
08200343 urukramasyA~Nghriruparyuparyatho maharjanAbhyAM tapasaH paraM gataH
08210010 shrIshuka uvAcha
08210011 satyaM samIkShyAbjabhavo nakhendubhirhatasvadhAmadyutirAvR^ito.abhyagAt
08210013 marIchimishrA R^iShayo bR^ihadvratAH sanandanAdyA naradeva yoginaH
08210021 vedopavedA niyamA yamAnvitAstarketihAsA~NgapurANasaMhitAH
08210023 ye chApare yogasamIradIpita j~nAnAgninA randhitakarmakalmaShAH
08210025 vavandire yatsmaraNAnubhAvataH svAyambhuvaM dhAma gatA akarmakam
08210031 athA~Nghraye pronnamitAya viShNorupAharatpadmabhavo.arhaNodakam
08210033 samarchya bhaktyAbhyagR^iNAchChuchishravA yannAbhipa~NkeruhasambhavaH svayam
08210041 dhAtuH kamaNDalujalaM tadurukramasya pAdAvanejanapavitratayA narendra
08210043 svardhunyabhUnnabhasi sA patatI nimArShTi lokatrayaM bhagavato vishadeva kIrtiH
08210051 brahmAdayo lokanAthAH svanAthAya samAdR^itAH
08210053 sAnugA balimAjahruH sa~NkShiptAtmavibhUtaye
08210061 toyaiH samarhaNaiH sragbhirdivyagandhAnulepanaiH
08210063 dhUpairdIpaiH surabhibhirlAjAkShataphalA~NkuraiH
08210071 stavanairjayashabdaishcha tadvIryamahimA~NkitaiH
08210073 nR^ityavAditragItaishcha sha~NkhadundubhiniHsvanaiH
08210081 jAmbavAnR^ikSharAjastu bherIshabdairmanojavaH
08210083 vijayaM dikShu sarvAsu mahotsavamaghoShayat
08210091 mahIM sarvAM hR^itAM dR^iShTvA tripadavyAjayAch~nayA
08210093 UchuH svabharturasurA dIkShitasyAtyamarShitAH
08210101 na vAyaM brahmabandhurviShNurmAyAvinAM varaH
08210103 dvijarUpapratichChanno devakAryaM chikIrShati
08210111 anena yAchamAnena shatruNA vaTurUpiNA
08210113 sarvasvaM no hR^itaM bharturnyastadaNDasya barhiShi
08210121 satyavratasya satataM dIkShitasya visheShataH
08210123 nAnR^itaM bhAShituM shakyaM brahmaNyasya dayAvataH
08210131 tasmAdasya vadho dharmo bhartuH shushrUShaNaM cha naH
08210133 ityAyudhAni jagR^ihurbaleranucharAsurAH
08210141 te sarve vAmanaM hantuM shUlapaTTishapANayaH
08210143 anichChanto bale rAjanprAdrava~njAtamanyavaH
08210151 tAnabhidravato dR^iShTvA ditijAnIkapAnnR^ipa
08210153 prahasyAnucharA viShNoH pratyaShedhannudAyudhAH
08210161 nandaH sunando.atha jayo vijayaH prabalo balaH
08210163 kumudaH kumudAkShashcha viShvaksenaH patattrirAT
08210171 jayantaH shrutadevashcha puShpadanto.atha sAtvataH
08210173 sarve nAgAyutaprANAshchamUM te jaghnurAsurIm
08210181 hanyamAnAnsvakAndR^iShTvA puruShAnucharairbaliH
08210183 vArayAmAsa saMrabdhAnkAvyashApamanusmaran
08210191 he viprachitte he rAho he neme shrUyatAM vachaH
08210193 mA yudhyata nivartadhvaM na naH kAlo.ayamarthakR^it
08210201 yaH prabhuH sarvabhUtAnAM sukhaduHkhopapattaye
08210203 taM nAtivartituM daityAH pauruShairIshvaraH pumAn
08210211 yo no bhavAya prAgAsIdabhavAya divaukasAm
08210213 sa eva bhagavAnadya vartate tadviparyayam
08210221 balena sachivairbuddhyA durgairmantrauShadhAdibhiH
08210223 sAmAdibhirupAyaishcha kAlaM nAtyeti vai janaH
08210231 bhavadbhirnirjitA hyete bahusho.anucharA hareH
08210233 daivenarddhaista evAdya yudhi jitvA nadanti naH
08210241 etAnvayaM vijeShyAmo yadi daivaM prasIdati
08210243 tasmAtkAlaM pratIkShadhvaM yo no.arthatvAya kalpate
08210250 shrIshuka uvAcha
08210251 patyurnigaditaM shrutvA daityadAnavayUthapAH
08210253 rasAM nirvivishU rAjanviShNupArShada tADitAH
08210261 atha tArkShyasuto j~nAtvA virATprabhuchikIrShitam
08210263 babandha vAruNaiH pAshairbaliM sUtye.ahani kratau
08210271 hAhAkAro mahAnAsIdrodasyoH sarvato disham
08210273 nigR^ihyamANe.asurapatau viShNunA prabhaviShNunA
08210281 taM baddhaM vAruNaiH pAshairbhagavAnAha vAmanaH
08210283 naShTashriyaM sthirapraj~namudArayashasaM nR^ipa
08210291 padAni trINi dattAni bhUmermahyaM tvayAsura
08210293 dvAbhyAM krAntA mahI sarvA tR^itIyamupakalpaya
08210301 yAvattapatyasau gobhiryAvadinduH sahoDubhiH
08210303 yAvadvarShati parjanyastAvatI bhUriyaM tava
08210311 padaikena mayAkrAnto bhUrlokaH khaM dishastanoH
08210313 svarlokaste dvitIyena pashyataste svamAtmanA
08210321 pratishrutamadAtuste niraye vAsa iShyate
08210323 visha tvaM nirayaM tasmAdguruNA chAnumoditaH
08210331 vR^ithA manorathastasya dUraH svargaH patatyadhaH
08210333 pratishrutasyAdAnena yo.arthinaM vipralambhate
08210341 vipralabdho dadAmIti tvayAhaM chADhyamAninA
08210343 tadvyalIkaphalaM bhu~NkShva nirayaM katichitsamAH
08220010 shrIshuka uvAcha
08220011 evaM viprakR^ito rAjanbalirbhagavatAsuraH
08220013 bhidyamAno.apyabhinnAtmA pratyAhAviklavaM vachaH
08220020 shrIbaliruvAcha
08220021 yadyuttamashloka bhavAnmameritaM vacho vyalIkaM suravarya manyate
08220023 karomyR^itaM tanna bhavetpralambhanaM padaM tR^itIyaM kuru shIrShNi me nijam
08220031 bibhemi nAhaM nirayAtpadachyuto na pAshabandhAdvyasanAdduratyayAt
08220033 naivArthakR^ichChrAdbhavato vinigrahAdasAdhuvAdAdbhR^ishamudvije yathA
08220041 puMsAM shlAghyatamaM manye daNDamarhattamArpitam
08220043 yaM na mAtA pitA bhrAtA suhR^idashchAdishanti hi
08220051 tvaM nUnamasurANAM naH parokShaH paramo guruH
08220053 yo no.anekamadAndhAnAM vibhraMshaM chakShurAdishat
08220061 yasminvairAnubandhena vyUDhena vibudhetarAH
08220063 bahavo lebhire siddhiM yAmu haikAntayoginaH
08220071 tenAhaM nigR^ihIto.asmi bhavatA bhUrikarmaNA
08220073 baddhashcha vAruNaiH pAshairnAtivrIDe na cha vyathe
08220081 pitAmaho me bhavadIyasammataH prahrAda AviShkR^itasAdhuvAdaH
08220083 bhavadvipakSheNa vichitravaishasaM samprApitastvaM paramaH svapitrA
08220091 kimAtmanAnena jahAti yo.antataH kiM rikthahAraiH svajanAkhyadasyubhiH
08220093 kiM jAyayA saMsR^itihetubhUtayA martyasya gehaiH kimihAyuSho vyayaH
08220101 itthaM sa nishchitya pitAmaho mahAnagAdhabodho bhavataH pAdapadmam
08220103 dhruvaM prapede hyakutobhayaM janAdbhItaH svapakShakShapaNasya sattama
08220111 athAhamapyAtmaripostavAntikaM daivena nItaH prasabhaM tyAjitashrIH
08220113 idaM kR^itAntAntikavarti jIvitaM yayAdhruvaM stabdhamatirna budhyate
08220120 shrIshuka uvAcha
08220121 tasyetthaM bhAShamANasya prahrAdo bhagavatpriyaH
08220123 AjagAma kurushreShTha rAkApatirivotthitaH
08220131 tamindrasenaH svapitAmahaM shriyA virAjamAnaM nalinAyatekShaNam
08220133 prAMshuM pisha~NgAmbarama~njanatviShaM pralambabAhuM shubhagarShabhamaikShata
08220141 tasmai balirvAruNapAshayantritaH samarhaNaM nopajahAra pUrvavat
08220143 nanAma mUrdhnAshruvilolalochanaH savrIDanIchInamukho babhUva ha
08220151 sa tatra hAsInamudIkShya satpatiM hariM sunandAdyanugairupAsitam
08220153 upetya bhUmau shirasA mahAmanA nanAma mUrdhnA pulakAshruviklavaH
08220160 shrIprahrAda uvAcha
08220161 tvayaiva dattaM padamaindramUrjitaM hR^itaM tadevAdya tathaiva shobhanam
08220163 manye mahAnasya kR^ito hyanugraho vibhraMshito yachChriya AtmamohanAt
08220171 yayA hi vidvAnapi muhyate yatastatko vichaShTe gatimAtmano yathA
08220173 tasmai namaste jagadIshvarAya vai nArAyaNAyAkhilalokasAkShiNe
08220180 shrIshuka uvAcha
08220181 tasyAnushR^iNvato rAjanprahrAdasya kR^itA~njaleH
08220183 hiraNyagarbho bhagavAnuvAcha madhusUdanam
08220191 baddhaM vIkShya patiM sAdhvI tatpatnI bhayavihvalA
08220193 prA~njaliH praNatopendraM babhAShe.avA~NmukhI nR^ipa
08220200 shrIvindhyAvaliruvAcha
08220201 krIDArthamAtmana idaM trijagatkR^itaM te svAmyaM tu tatra kudhiyo.apara Isha kuryuH
08220203 kartuH prabhostava kimasyata Avahanti tyaktahriyastvadavaropitakartR^ivAdAH
08220210 shrIbrahmovAcha
08220211 bhUtabhAvana bhUtesha devadeva jaganmaya
08220213 mu~nchainaM hR^itasarvasvaM nAyamarhati nigraham
08220221 kR^itsnA te.anena dattA bhUrlokAH karmArjitAshcha ye
08220223 niveditaM cha sarvasvamAtmAviklavayA dhiyA
08220231 yatpAdayorashaThadhIH salilaM pradAya
08220232 dUrvA~Nkurairapi vidhAya satIM saparyAm
08220233 apyuttamAM gatimasau bhajate trilokIM
08220234 dAshvAnaviklavamanAH kathamArtimR^ichChet
08220240 shrIbhagavAnuvAcha
08220241 brahmanyamanugR^ihNAmi tadvisho vidhunomyaham
08220243 yanmadaH puruShaH stabdho lokaM mAM chAvamanyate
08220251 yadA kadAchijjIvAtmA saMsarannijakarmabhiH
08220253 nAnAyoniShvanIsho.ayaM pauruShIM gatimAvrajet
08220261 janmakarmavayorUpa vidyaishvaryadhanAdibhiH
08220263 yadyasya na bhavetstambhastatrAyaM madanugrahaH
08220271 mAnastambhanimittAnAM janmAdInAM samantataH
08220273 sarvashreyaHpratIpAnAM hanta muhyenna matparaH
08220281 eSha dAnavadaityAnAmagranIH kIrtivardhanaH
08220283 ajaiShIdajayAM mAyAM sIdannapi na muhyati
08220291 kShINarikthashchyutaH sthAnAtkShipto baddhashcha shatrubhiH
08220293 j~nAtibhishcha parityakto yAtanAmanuyApitaH
08220301 guruNA bhartsitaH shapto jahau satyaM na suvrataH
08220303 Chalairukto mayA dharmo nAyaM tyajati satyavAk
08220311 eSha me prApitaH sthAnaM duShprApamamarairapi
08220313 sAvarNerantarasyAyaM bhavitendro madAshrayaH
08220321 tAvatsutalamadhyAstAM vishvakarmavinirmitam
08220323 yadAdhayo vyAdhayashcha klamastandrA parAbhavaH
08220325 nopasargA nivasatAM sambhavanti mamekShayA
08220331 indrasena mahArAja yAhi bho bhadramastu te
08220333 sutalaM svargibhiH prArthyaM j~nAtibhiH parivAritaH
08220341 na tvAmabhibhaviShyanti lokeshAH kimutApare
08220343 tvachChAsanAtigAndaityAMshchakraM me sUdayiShyati
08220351 rakShiShye sarvato.ahaM tvAM sAnugaM saparichChadam
08220353 sadA sannihitaM vIra tatra mAM drakShyate bhavAn
08220361 tatra dAnavadaityAnAM sa~NgAtte bhAva AsuraH
08220363 dR^iShTvA madanubhAvaM vai sadyaH kuNTho vina~NkShyati
08230010 shrIshuka uvAcha
08230011 ityuktavantaM puruShaM purAtanaM mahAnubhAvo.akhilasAdhusammataH
08230013 baddhA~njalirbAShpakalAkulekShaNo bhaktyutkalo gadgadayA girAbravIt
08230020 shrIbaliruvAcha
08230021 aho praNAmAya kR^itaH samudyamaH prapannabhaktArthavidhau samAhitaH
08230023 yallokapAlaistvadanugraho.amarairalabdhapUrvo.apasade.asure.arpitaH
08230030 shrIshuka uvAcha
08230031 ityuktvA harimAnatya brahmANaM sabhavaM tataH
08230033 vivesha sutalaM prIto balirmuktaH sahAsuraiH
08230041 evamindrAya bhagavAnpratyAnIya triviShTapam
08230043 pUrayitvAditeH kAmamashAsatsakalaM jagat
08230051 labdhaprasAdaM nirmuktaM pautraM vaMshadharaM balim
08230053 nishAmya bhaktipravaNaH prahrAda idamabravIt
08230060 shrIprahrAda uvAcha
08230061 nemaM viri~ncho labhate prasAdaM na shrIrna sharvaH kimutApare.anye
08230063 yanno.asurANAmasi durgapAlo vishvAbhivandyairabhivanditA~NghriH
08230071 yatpAdapadmamakarandaniShevaNena
08230072 brahmAdayaH sharaNadAshnuvate vibhUtIH
08230073 kasmAdvayaM kusR^itayaH khalayonayaste
08230074 dAkShiNyadR^iShTipadavIM bhavataH praNItAH
08230081 chitraM tavehitamaho.amitayogamAyA
08230082 lIlAvisR^iShTabhuvanasya vishAradasya
08230083 sarvAtmanaH samadR^isho.aviShamaH svabhAvo
08230084 bhaktapriyo yadasi kalpatarusvabhAvaH
08230090 shrIbhagavAnuvAcha
08230091 vatsa prahrAda bhadraM te prayAhi sutalAlayam
08230093 modamAnaH svapautreNa j~nAtInAM sukhamAvaha
08230101 nityaM draShTAsi mAM tatra gadApANimavasthitam
08230103 maddarshanamahAhlAda dhvastakarmanibandhanaH
08230110 shrIshuka uvAcha
08230111 Aj~nAM bhagavato rAjanprahrAdo balinA saha
08230113 bADhamityamalapraj~no mUrdhnyAdhAya kR^itA~njaliH
08230121 parikramyAdipuruShaM sarvAsurachamUpatiH
08230123 praNatastadanuj~nAtaH pravivesha mahAbilam
08230131 athAhoshanasaM rAjanharirnArAyaNo.antike
08230133 AsInamR^itvijAM madhye sadasi brahmavAdinAm
08230141 brahmansantanu shiShyasya karmachChidraM vitanvataH
08230143 yattatkarmasu vaiShamyaM brahmadR^iShTaM samaM bhavet
08230150 shrIshukra uvAcha
08230151 kutastatkarmavaiShamyaM yasya karmeshvaro bhavAn
08230153 yaj~nesho yaj~napuruShaH sarvabhAvena pUjitaH
08230161 mantratastantratashChidraM deshakAlArhavastutaH
08230163 sarvaM karoti nishChidramanusa~NkIrtanaM tava
08230171 tathApi vadato bhUmankariShyAmyanushAsanam
08230173 etachChreyaH paraM puMsAM yattavAj~nAnupAlanam
08230180 shrIshuka uvAcha
08230181 pratinandya harerAj~nAmushanA bhagavAniti
08230183 yaj~nachChidraM samAdhatta balerviprarShibhiH saha
08230191 evaM balermahIM rAjanbhikShitvA vAmano hariH
08230193 dadau bhrAtre mahendrAya tridivaM yatparairhR^itam
08230201 prajApatipatirbrahmA devarShipitR^ibhUmipaiH
08230203 dakShabhR^igva~NgiromukhyaiH kumAreNa bhavena cha
08230211 kashyapasyAditeH prItyai sarvabhUtabhavAya cha
08230213 lokAnAM lokapAlAnAmakarodvAmanaM patim
08230221 vedAnAM sarvadevAnAM dharmasya yashasaH shriyaH
08230223 ma~NgalAnAM vratAnAM cha kalpaM svargApavargayoH
08230231 upendraM kalpayAM chakre patiM sarvavibhUtaye
08230233 tadA sarvANi bhUtAni bhR^ishaM mumudire nR^ipa
08230241 tatastvindraH puraskR^itya devayAnena vAmanam
08230243 lokapAlairdivaM ninye brahmaNA chAnumoditaH
08230251 prApya tribhuvanaM chendra upendrabhujapAlitaH
08230253 shriyA paramayA juShTo mumude gatasAdhvasaH
08230261 brahmA sharvaH kumArashcha bhR^igvAdyA munayo nR^ipa
08230263 pitaraH sarvabhUtAni siddhA vaimAnikAshcha ye
08230271 sumahatkarma tadviShNorgAyantaH paramadbhutam
08230273 dhiShNyAni svAni te jagmuraditiM cha shashaMsire
08230281 sarvametanmayAkhyAtaM bhavataH kulanandana
08230283 urukramasya charitaM shrotR^INAmaghamochanam
08230291 pAraM mahimna uruvikramato gR^iNAno
08230292 yaH pArthivAni vimame sa rajAMsi martyaH
08230293 kiM jAyamAna uta jAta upaiti martya
08230294 ityAha mantradR^igR^iShiH puruShasya yasya
08230301 ya idaM devadevasya hareradbhutakarmaNaH
08230303 avatArAnucharitaM shR^iNvanyAti parAM gatim
08230311 kriyamANe karmaNIdaM daive pitrye.atha mAnuShe
08230313 yatra yatrAnukIrtyeta tatteShAM sukR^itaM viduH
08240010 shrIrAjovAcha
08240011 bhagavanChrotumichChAmi hareradbhutakarmaNaH
08240013 avatArakathAmAdyAM mAyAmatsyaviDambanam
08240021 yadarthamadadhAdrUpaM mAtsyaM lokajugupsitam
08240023 tamaHprakR^itidurmarShaM karmagrasta iveshvaraH
08240031 etanno bhagavansarvaM yathAvadvaktumarhasi
08240033 uttamashlokacharitaM sarvalokasukhAvaham
08240040 shrIsUta uvAcha
08240041 ityukto viShNurAtena bhagavAnbAdarAyaNiH
08240043 uvAcha charitaM viShNormatsyarUpeNa yatkR^itam
08240050 shrIshuka uvAcha
08240051 goviprasurasAdhUnAM ChandasAmapi cheshvaraH
08240053 rakShAmichChaMstanUrdhatte dharmasyArthasya chaiva hi
08240061 uchchAvacheShu bhUteShu charanvAyuriveshvaraH
08240063 nochchAvachatvaM bhajate nirguNatvAddhiyo guNaiH
08240071 AsIdatItakalpAnte brAhmo naimittiko layaH
08240073 samudropaplutAstatra lokA bhUrAdayo nR^ipa
08240081 kAlenAgatanidrasya dhAtuH shishayiShorbalI
08240083 mukhato niHsR^itAnvedAnhayagrIvo.antike.aharat
08240091 j~nAtvA taddAnavendrasya hayagrIvasya cheShTitam
08240093 dadhAra shapharIrUpaM bhagavAnharirIshvaraH
08240101 tatra rAjaR^iShiH kashchinnAmnA satyavrato mahAn
08240103 nArAyaNaparo.atapattapaH sa salilAshanaH
08240111 yo.asAvasminmahAkalpe tanayaH sa vivasvataH
08240113 shrAddhadeva iti khyAto manutve hariNArpitaH
08240121 ekadA kR^itamAlAyAM kurvato jalatarpaNam
08240123 tasyA~njalyudake kAchichChapharyekAbhyapadyata
08240131 satyavrato.a~njaligatAM saha toyena bhArata
08240133 utsasarja nadItoye shapharIM draviDeshvaraH
08240141 tamAha sAtikaruNaM mahAkAruNikaM nR^ipam
08240143 yAdobhyo j~nAtighAtibhyo dInAM mAM dInavatsala
08240145 kathaM visR^ijase rAjanbhItAmasminsarijjale
08240151 tamAtmano.anugrahArthaM prItyA matsyavapurdharam
08240153 ajAnanrakShaNArthAya shapharyAH sa mano dadhe
08240161 tasyA dInataraM vAkyamAshrutya sa mahIpatiH
08240163 kalashApsu nidhAyainAM dayAlurninya Ashramam
08240171 sA tu tatraikarAtreNa vardhamAnA kamaNDalau
08240173 alabdhvAtmAvakAshaM vA idamAha mahIpatim
08240181 nAhaM kamaNDalAvasminkR^ichChraM vastumihotsahe
08240183 kalpayaukaH suvipulaM yatrAhaM nivase sukham
08240191 sa enAM tata AdAya nyadhAdauda~nchanodake
08240193 tatra kShiptA muhUrtena hastatrayamavardhata
08240201 na ma etadalaM rAjansukhaM vastumuda~nchanam
08240203 pR^ithu dehi padaM mahyaM yattvAhaM sharaNaM gatA
08240211 tata AdAya sA rAj~nA kShiptA rAjansarovare
08240213 tadAvR^ityAtmanA so.ayaM mahAmIno.anvavardhata
08240221 naitanme svastaye rAjannudakaM salilaukasaH
08240223 nidhehi rakShAyogena hrade mAmavidAsini
08240231 ityuktaH so.anayanmatsyaM tatra tatrAvidAsini
08240233 jalAshaye.asammitaM taM samudre prAkShipajjhaSham
08240241 kShipyamANastamAhedamiha mAM makarAdayaH
08240243 adantyatibalA vIra mAM nehotsraShTumarhasi
08240251 evaM vimohitastena vadatA valgubhAratIm
08240253 tamAha ko bhavAnasmAnmatsyarUpeNa mohayan
08240261 naivaM vIryo jalacharo dR^iShTo.asmAbhiH shruto.api vA
08240263 yo bhavAnyojanashatamahnAbhivyAnashe saraH
08240271 nUnaM tvaM bhagavAnsAkShAddharirnArAyaNo.avyayaH
08240273 anugrahAya bhUtAnAM dhatse rUpaM jalaukasAm
08240281 namaste puruShashreShTha sthityutpattyapyayeshvara
08240283 bhaktAnAM naH prapannAnAM mukhyo hyAtmagatirvibho
08240291 sarve lIlAvatArAste bhUtAnAM bhUtihetavaH
08240293 j~nAtumichChAmyado rUpaM yadarthaM bhavatA dhR^itam
08240301 na te.aravindAkSha padopasarpaNaM mR^iShA bhavetsarvasuhR^itpriyAtmanaH
08240303 yathetareShAM pR^ithagAtmanAM satAmadIdR^isho yadvapuradbhutaM hi naH
08240310 shrIshuka uvAcha
08240311 iti bruvANaM nR^ipatiM jagatpatiH satyavrataM matsyavapuryugakShaye
08240313 vihartukAmaH pralayArNave.abravIchchikIrShurekAntajanapriyaH priyam
08240320 shrIbhagavAnuvAcha
08240321 saptame hyadyatanAdUrdhvamahanyetadarindama
08240323 nima~NkShyatyapyayAmbhodhau trailokyaM bhUrbhuvAdikam
08240331 trilokyAM lIyamAnAyAM saMvartAmbhasi vai tadA
08240333 upasthAsyati nauH kAchidvishAlA tvAM mayeritA
08240341 tvaM tAvadoShadhIH sarvA bIjAnyuchchAvachAni cha
08240343 saptarShibhiH parivR^itaH sarvasattvopabR^iMhitaH
08240351 Aruhya bR^ihatIM nAvaM vichariShyasyaviklavaH
08240353 ekArNave nirAloke R^iShINAmeva varchasA
08240361 dodhUyamAnAM tAM nAvaM samIreNa balIyasA
08240363 upasthitasya me shR^i~Nge nibadhnIhi mahAhinA
08240371 ahaM tvAmR^iShibhiH sArdhaM sahanAvamudanvati
08240373 vikarShanvichariShyAmi yAvadbrAhmI nishA prabho
08240381 madIyaM mahimAnaM cha paraM brahmeti shabditam
08240383 vetsyasyanugR^ihItaM me samprashnairvivR^itaM hR^idi
08240391 itthamAdishya rAjAnaM harirantaradhIyata
08240393 so.anvavaikShata taM kAlaM yaM hR^iShIkesha Adishat
08240401 AstIrya darbhAnprAkkUlAnrAjarShiH prAguda~NmukhaH
08240403 niShasAda hareH pAdau chintayanmatsyarUpiNaH
08240411 tataH samudra udvelaH sarvataH plAvayanmahIm
08240413 vardhamAno mahAmeghairvarShadbhiH samadR^ishyata
08240421 dhyAyanbhagavadAdeshaM dadR^ishe nAvamAgatAm
08240423 tAmAruroha viprendrairAdAyauShadhivIrudhaH
08240431 tamUchurmunayaH prItA rAjandhyAyasva keshavam
08240433 sa vai naH sa~NkaTAdasmAdavitA shaM vidhAsyati
08240441 so.anudhyAtastato rAj~nA prAdurAsInmahArNave
08240443 ekashR^i~Ngadharo matsyo haimo niyutayojanaH
08240451 nibadhya nAvaM tachChR^i~Nge yathokto hariNA purA
08240453 varatreNAhinA tuShTastuShTAva madhusUdanam
08240460 shrIrAjovAcha
08240461 anAdyavidyopahatAtmasaMvidastanmUlasaMsAraparishramAturAH
08240463 yadR^ichChayopasR^itA yamApnuyurvimuktido naH paramo gururbhavAn
08240471 jano.abudho.ayaM nijakarmabandhanaH sukhechChayA karma samIhate.asukham
08240473 yatsevayA tAM vidhunotyasanmatiM granthiM sa bhindyAddhR^idayaM sa no guruH
08240481 yatsevayAgneriva rudrarodanaM pumAnvijahyAnmalamAtmanastamaH
08240483 bhajeta varNaM nijameSha so.avyayo bhUyAtsa IshaH paramo gurorguruH
08240491 na yatprasAdAyutabhAgaleshamanye cha devA guravo janAH svayam
08240493 kartuM sametAH prabhavanti puMsastamIshvaraM tvAM sharaNaM prapadye
08240501 achakShurandhasya yathAgraNIH kR^itastathA janasyAviduSho.abudho guruH
08240503 tvamarkadR^iksarvadR^ishAM samIkShaNo vR^ito gururnaH svagatiM bubhutsatAm
08240511 jano janasyAdishate.asatIM gatiM yayA prapadyeta duratyayaM tamaH
08240513 tvaM tvavyayaM j~nAnamamoghama~njasA prapadyate yena jano nijaM padam
08240521 tvaM sarvalokasya suhR^itpriyeshvaro hyAtmA gururj~nAnamabhIShTasiddhiH
08240523 tathApi loko na bhavantamandhadhIrjAnAti santaM hR^idi baddhakAmaH
08240531 taM tvAmahaM devavaraM vareNyaM prapadya IshaM pratibodhanAya
08240533 ChindhyarthadIpairbhagavanvachobhirgranthInhR^idayyAnvivR^iNu svamokaH
08240540 shrIshuka uvAcha
08240541 ityuktavantaM nR^ipatiM bhagavAnAdipUruShaH
08240543 matsyarUpI mahAmbhodhau viharaMstattvamabravIt
08240551 purANasaMhitAM divyAM sA~NkhyayogakriyAvatIm
08240553 satyavratasya rAjarSherAtmaguhyamasheShataH
08240561 ashrauShIdR^iShibhiH sAkamAtmatattvamasaMshayam
08240563 nAvyAsIno bhagavatA proktaM brahma sanAtanam
08240571 atItapralayApAya utthitAya sa vedhase
08240573 hatvAsuraM hayagrIvaM vedAnpratyAharaddhariH
08240581 sa tu satyavrato rAjA j~nAnavij~nAnasaMyutaH
08240583 viShNoH prasAdAtkalpe.asminnAsIdvaivasvato manuH
08240591 satyavratasya rAjarShermAyAmatsyasya shAr~NgiNaH
08240593 saMvAdaM mahadAkhyAnaM shrutvA muchyeta kilbiShAt
08240601 avatAraM hareryo.ayaM kIrtayedanvahaM naraH
08240603 sa~NkalpAstasya sidhyanti sa yAti paramAM gatim
08240611 pralayapayasi dhAtuH suptashaktermukhebhyaH
08240612 shrutigaNamapanItaM pratyupAdatta hatvA
08240613 ditijamakathayadyo brahma satyavratAnAM
08240614 tamahamakhilahetuM jihmamInaM nato.asmi
09010010 shrIrAjovAcha
09010011 manvantarANi sarvANi tvayoktAni shrutAni me
09010012 vIryANyanantavIryasya harestatra kR^itAni cha
09010021 yo.asau satyavrato nAma rAjarShirdraviDeshvaraH
09010022 j~nAnaM yo.atItakalpAnte lebhe puruShasevayA
09010031 sa vai vivasvataH putro manurAsIditi shrutam
09010032 tvattastasya sutAH proktA ikShvAkupramukhA nR^ipAH
09010041 teShAM vaMshaM pR^ithagbrahmanvaMshAnucharitAni cha
09010042 kIrtayasva mahAbhAga nityaM shushrUShatAM hi naH
09010051 ye bhUtA ye bhaviShyAshcha bhavantyadyatanAshcha ye
09010052 teShAM naH puNyakIrtInAM sarveShAM vada vikramAn
09010060 shrIsUta uvAcha
09010061 evaM parIkShitA rAj~nA sadasi brahmavAdinAm
09010062 pR^iShTaH provAcha bhagavA~nChukaH paramadharmavit
09010070 shrIshuka uvAcha
09010071 shrUyatAM mAnavo vaMshaH prAchuryeNa parantapa
09010072 na shakyate vistarato vaktuM varShashatairapi
09010081 parAvareShAM bhUtAnAmAtmA yaH puruShaH paraH
09010082 sa evAsIdidaM vishvaM kalpAnte.anyanna ki~nchana
09010091 tasya nAbheH samabhavatpadmakoSho hiraNmayaH
09010092 tasminjaj~ne mahArAja svayambhUshchaturAnanaH
09010101 marIchirmanasastasya jaj~ne tasyApi kashyapaH
09010102 dAkShAyaNyAM tato.adityAM vivasvAnabhavatsutaH
09010111 tato manuH shrAddhadevaH saMj~nAyAmAsa bhArata
09010112 shraddhAyAM janayAmAsa dasha putrAnsa AtmavAn
09010121 ikShvAkunR^igasharyAti diShTadhR^iShTakarUShakAn
09010122 nariShyantaM pR^iShadhraM cha nabhagaM cha kaviM vibhuH
09010131 aprajasya manoH pUrvaM vasiShTho bhagavAnkila
09010132 mitrAvaruNayoriShTiM prajArthamakarodvibhuH
09010141 tatra shraddhA manoH patnI hotAraM samayAchata
09010142 duhitrarthamupAgamya praNipatya payovratA
09010151 preShito.adhvaryuNA hotA vyacharattatsamAhitaH
09010152 gR^ihIte haviShi vAchA vaShaTkAraM gR^iNandvijaH
09010161 hotustadvyabhichAreNa kanyelA nAma sAbhavat
09010162 tAM vilokya manuH prAha nAtituShTamanA gurum
09010171 bhagavankimidaM jAtaM karma vo brahmavAdinAm
09010172 viparyayamaho kaShTaM maivaM syAdbrahmavikriyA
09010181 yUyaM brahmavido yuktAstapasA dagdhakilbiShAH
09010182 kutaH sa~NkalpavaiShamyamanR^itaM vibudheShviva
09010191 nishamya tadvachastasya bhagavAnprapitAmahaH
09010192 hoturvyatikramaM j~nAtvA babhAShe ravinandanam
09010201 etatsa~NkalpavaiShamyaM hotuste vyabhichArataH
09010202 tathApi sAdhayiShye te suprajAstvaM svatejasA
09010211 evaM vyavasito rAjanbhagavAnsa mahAyashAH
09010212 astauShIdAdipuruShamilAyAH puMstvakAmyayA
09010221 tasmai kAmavaraM tuShTo bhagavAnharirIshvaraH
09010222 dadAvilAbhavattena sudyumnaH puruSharShabhaH
09010231 sa ekadA mahArAja vicharanmR^igayAM vane
09010232 vR^itaH katipayAmAtyairashvamAruhya saindhavam
09010241 pragR^ihya ruchiraM chApaM sharAMshcha paramAdbhutAn
09010242 daMshito.anumR^igaM vIro jagAma dishamuttarAm
09010251 sukumAravanaM meroradhastAtpravivesha ha
09010252 yatrAste bhagavAnCharvo ramamANaH sahomayA
09010261 tasminpraviShTa evAsau sudyumnaH paravIrahA
09010262 apashyatstriyamAtmAnamashvaM cha vaDavAM nR^ipa
09010271 tathA tadanugAH sarve Atmali~Ngaviparyayam
09010272 dR^iShTvA vimanaso.abhUvanvIkShamANAH parasparam
09010280 shrIrAjovAcha
09010281 kathamevaM guNo deshaH kena vA bhagavankR^itaH
09010282 prashnamenaM samAchakShva paraM kautUhalaM hi naH
09010290 shrIshuka uvAcha
09010291 ekadA girishaM draShTumR^iShayastatra suvratAH
09010292 disho vitimirAbhAsAH kurvantaH samupAgaman
09010301 tAnvilokyAmbikA devI vivAsA vrIDitA bhR^isham
09010302 bhartura~NkAtsamutthAya nIvImAshvatha paryadhAt
09010311 R^iShayo.api tayorvIkShya prasa~NgaM ramamANayoH
09010312 nivR^ittAH prayayustasmAnnaranArAyaNAshramam
09010321 tadidaM bhagavAnAha priyAyAH priyakAmyayA
09010322 sthAnaM yaH pravishedetatsa vai yoShidbhavediti
09010331 tata UrdhvaM vanaM tadvai puruShA varjayanti hi
09010332 sA chAnucharasaMyuktA vichachAra vanAdvanam
09010341 atha tAmAshramAbhyAshe charantIM pramadottamAm
09010342 strIbhiH parivR^itAM vIkShya chakame bhagavAnbudhaH
09010351 sApi taM chakame subhrUH somarAjasutaM patim
09010352 sa tasyAM janayAmAsa purUravasamAtmajam
09010361 evaM strItvamanuprAptaH sudyumno mAnavo nR^ipaH
09010362 sasmAra sa kulAchAryaM vasiShThamiti shushruma
09010371 sa tasya tAM dashAM dR^iShTvA kR^ipayA bhR^ishapIDitaH
09010372 sudyumnasyAshayanpuMstvamupAdhAvata sha~Nkaram
09010381 tuShTastasmai sa bhagavAnR^iShaye priyamAvahan
09010382 svAM cha vAchamR^itAM kurvannidamAha vishAmpate
09010391 mAsaM pumAnsa bhavitA mAsaM strI tava gotrajaH
09010392 itthaM vyavasthayA kAmaM sudyumno.avatu medinIm
09010401 AchAryAnugrahAtkAmaM labdhvA puMstvaM vyavasthayA
09010402 pAlayAmAsa jagatIM nAbhyanandansma taM prajAH
09010411 tasyotkalo gayo rAjanvimalashcha trayaH sutAH
09010412 dakShiNApatharAjAno babhUvurdharmavatsalAH
09010421 tataH pariNate kAle pratiShThAnapatiH prabhuH
09010422 purUravasa utsR^ijya gAM putrAya gato vanam
09020010 shrIshuka uvAcha
09020011 evaM gate.atha sudyumne manurvaivasvataH sute
09020012 putrakAmastapastepe yamunAyAM shataM samAH
09020021 tato.ayajanmanurdevamapatyArthaM hariM prabhum
09020022 ikShvAkupUrvajAnputrAnlebhe svasadR^ishAndasha
09020031 pR^iShadhrastu manoH putro gopAlo guruNA kR^itaH
09020032 pAlayAmAsa gA yatto rAtryAM vIrAsanavrataH
09020041 ekadA prAvishadgoShThaM shArdUlo nishi varShati
09020042 shayAnA gAva utthAya bhItAstA babhramurvraje
09020051 ekAM jagrAha balavAnsA chukrosha bhayAturA
09020052 tasyAstu kranditaM shrutvA pR^iShadhro.anusasAra ha
09020061 khaDgamAdAya tarasA pralInoDugaNe nishi
09020062 ajAnannachChinodbabhroH shiraH shArdUlasha~NkayA
09020071 vyAghro.api vR^ikNashravaNo nistriMshAgrAhatastataH
09020072 nishchakrAma bhR^ishaM bhIto raktaM pathi samutsR^ijan
09020081 manyamAno hataM vyAghraM pR^iShadhraH paravIrahA
09020082 adrAkShItsvahatAM babhruM vyuShTAyAM nishi duHkhitaH
09020091 taM shashApa kulAchAryaH kR^itAgasamakAmataH
09020092 na kShatrabandhuH shUdrastvaM karmaNA bhavitAmunA
09020101 evaM shaptastu guruNA pratyagR^ihNAtkR^itA~njaliH
09020102 adhArayadvrataM vIra UrdhvaretA munipriyam
09020111 vAsudeve bhagavati sarvAtmani pare.amale
09020112 ekAntitvaM gato bhaktyA sarvabhUtasuhR^itsamaH
09020121 vimuktasa~NgaH shAntAtmA saMyatAkSho.aparigrahaH
09020122 yadR^ichChayopapannena kalpayanvR^ittimAtmanaH
09020131 AtmanyAtmAnamAdhAya j~nAnatR^iptaH samAhitaH
09020132 vichachAra mahImetAM jaDAndhabadhirAkR^itiH
09020141 evaM vR^itto vanaM gatvA dR^iShTvA dAvAgnimutthitam
09020142 tenopayuktakaraNo brahma prApa paraM muniH
09020151 kaviH kanIyAnviShayeShu niHspR^iho visR^ijya rAjyaM saha bandhubhirvanam
09020152 niveshya chitte puruShaM svarochiShaM vivesha kaishoravayAH paraM gataH
09020161 karUShAnmAnavAdAsankArUShAH kShatrajAtayaH
09020162 uttarApathagoptAro brahmaNyA dharmavatsalAH
09020171 dhR^iShTAddhArShTamabhUtkShatraM brahmabhUyaM gataM kShitau
09020172 nR^igasya vaMshaH sumatirbhUtajyotistato vasuH
09020181 vasoH pratIkastatputra oghavAnoghavatpitA
09020182 kanyA chaughavatI nAma sudarshana uvAha tAm
09020191 chitraseno nariShyantAdR^ikShastasya suto.abhavat
09020192 tasya mIDhvAMstataH pUrNa indrasenastu tatsutaH
09020201 vItihotrastvindrasenAttasya satyashravA abhUt
09020202 urushravAH sutastasya devadattastato.abhavat
09020211 tato.agniveshyo bhagavAnagniH svayamabhUtsutaH
09020212 kAnIna iti vikhyAto jAtUkarNyo mahAnR^iShiH
09020221 tato brahmakulaM jAtamAgniveshyAyanaM nR^ipa
09020222 nariShyantAnvayaH prokto diShTavaMshamataH shR^iNu
09020231 nAbhAgo diShTaputro.anyaH karmaNA vaishyatAM gataH
09020232 bhalandanaH sutastasya vatsaprItirbhalandanAt
09020241 vatsaprIteH sutaH prAMshustatsutaM pramatiM viduH
09020242 khanitraH pramatestasmAchchAkShuSho.atha viviMshatiH
09020251 viviMshateH suto rambhaH khanInetro.asya dhArmikaH
09020252 karandhamo mahArAja tasyAsIdAtmajo nR^ipa
09020261 tasyAvIkShitsuto yasya maruttashchakravartyabhUt
09020262 saMvarto.ayAjayadyaM vai mahAyogya~NgiraHsutaH
09020271 maruttasya yathA yaj~no na tathAnyo.asti kashchana
09020272 sarvaM hiraNmayaM tvAsIdyatki~nchichchAsya shobhanam
09020281 amAdyadindraH somena dakShiNAbhirdvijAtayaH
09020282 marutaH pariveShTAro vishvedevAH sabhAsadaH
09020291 maruttasya damaH putrastasyAsIdrAjyavardhanaH
09020292 sudhR^itistatsuto jaj~ne saudhR^iteyo naraH sutaH
09020301 tatsutaH kevalastasmAddhundhumAnvegavAMstataH
09020302 budhastasyAbhavadyasya tR^iNabindurmahIpatiH
09020311 taM bheje.alambuShA devI bhajanIyaguNAlayam
09020312 varApsarA yataH putrAH kanyA chelavilAbhavat
09020321 yasyAmutpAdayAmAsa vishravA dhanadaM sutam
09020322 prAdAya vidyAM paramAmR^iShiryogeshvaraH pituH
09020331 vishAlaH shUnyabandhushcha dhUmraketushcha tatsutAH
09020332 vishAlo vaMshakR^idrAjA vaishAlIM nirmame purIm
09020341 hemachandraH sutastasya dhUmrAkShastasya chAtmajaH
09020342 tatputrAtsaMyamAdAsItkR^ishAshvaH sahadevajaH
09020351 kR^ishAshvAtsomadatto.abhUdyo.ashvamedhairiDaspatim
09020352 iShTvA puruShamApAgryAM gatiM yogeshvarAshritAm
09020361 saumadattistu sumatistatputro janamejayaH
09020362 ete vaishAlabhUpAlAstR^iNabindoryashodharAH
09030010 shrIshuka uvAcha
09030011 sharyAtirmAnavo rAjA brahmiShThaH sambabhUva ha
09030012 yo vA a~NgirasAM satre dvitIyamaharUchivAn
09030021 sukanyA nAma tasyAsItkanyA kamalalochanA
09030022 tayA sArdhaM vanagato hyagamachchyavanAshramam
09030031 sA sakhIbhiH parivR^itA vichinvantya~NghripAnvane
09030032 valmIkarandhre dadR^ishe khadyote iva jyotiShI
09030041 te daivachoditA bAlA jyotiShI kaNTakena vai
09030042 avidhyanmugdhabhAvena susrAvAsR^iktato bahiH
09030051 shakR^inmUtranirodho.abhUtsainikAnAM cha tatkShaNAt
09030052 rAjarShistamupAlakShya puruShAnvismito.abravIt
09030061 apyabhadraM na yuShmAbhirbhArgavasya vicheShTitam
09030062 vyaktaM kenApi nastasya kR^itamAshramadUShaNam
09030071 sukanyA prAha pitaraM bhItA ki~nchitkR^itaM mayA
09030072 dve jyotiShI ajAnantyA nirbhinne kaNTakena vai
09030081 duhitustadvachaH shrutvA sharyAtirjAtasAdhvasaH
09030082 muniM prasAdayAmAsa valmIkAntarhitaM shanaiH
09030091 tadabhiprAyamAj~nAya prAdAdduhitaraM muneH
09030092 kR^ichChrAnmuktastamAmantrya puraM prAyAtsamAhitaH
09030101 sukanyA chyavanaM prApya patiM paramakopanam
09030102 prINayAmAsa chittaj~nA apramattAnuvR^ittibhiH
09030111 kasyachittvatha kAlasya nAsatyAvAshramAgatau
09030112 tau pUjayitvA provAcha vayo me dattamIshvarau
09030121 grahaM grahIShye somasya yaj~ne vAmapyasomapoH
09030122 kriyatAM me vayorUpaM pramadAnAM yadIpsitam
09030131 bADhamityUchaturvipramabhinandya bhiShaktamau
09030132 nimajjatAM bhavAnasminhrade siddhavinirmite
09030141 ityukto jarayA grasta deho dhamanisantataH
09030142 hradaM praveshito.ashvibhyAM valIpalitavigrahaH
09030151 puruShAstraya uttasthurapIvyA vanitApriyAH
09030152 padmasrajaH kuNDalinastulyarUpAH suvAsasaH
09030161 tAnnirIkShya varArohA sarUpAnsUryavarchasaH
09030162 ajAnatI patiM sAdhvI ashvinau sharaNaM yayau
09030171 darshayitvA patiM tasyai pAtivratyena toShitau
09030172 R^iShimAmantrya yayaturvimAnena triviShTapam
09030181 yakShyamANo.atha sharyAtishchyavanasyAshramaM gataH
09030182 dadarsha duhituH pArshve puruShaM sUryavarchasam
09030191 rAjA duhitaraM prAha kR^itapAdAbhivandanAm
09030192 AshiShashchAprayu~njAno nAtiprItimanA iva
09030201 chikIrShitaM te kimidaM patistvayA pralambhito lokanamaskR^ito muniH
09030202 yattvaM jarAgrastamasatyasammataM vihAya jAraM bhajase.amumadhvagam
09030211 kathaM matiste.avagatAnyathA satAM kulaprasUte kuladUShaNaM tvidam
09030212 bibharShi jAraM yadapatrapA kulaM pitushcha bhartushcha nayasyadhastamaH
09030221 evaM bruvANaM pitaraM smayamAnA shuchismitA
09030222 uvAcha tAta jAmAtA tavaiSha bhR^igunandanaH
09030231 shashaMsa pitre tatsarvaM vayorUpAbhilambhanam
09030232 vismitaH paramaprItastanayAM pariShasvaje
09030241 somena yAjayanvIraM grahaM somasya chAgrahIt
09030242 asomaporapyashvinoshchyavanaH svena tejasA
09030251 hantuM tamAdade vajraM sadyo manyuramarShitaH
09030252 savajraM stambhayAmAsa bhujamindrasya bhArgavaH
09030261 anvajAnaMstataH sarve grahaM somasya chAshvinoH
09030262 bhiShajAviti yatpUrvaM somAhutyA bahiShkR^itau
09030271 uttAnabarhirAnarto bhUriSheNa iti trayaH
09030272 sharyAterabhavanputrA AnartAdrevato.abhavat
09030281 so.antaHsamudre nagarIM vinirmAya kushasthalIm
09030282 Asthito.abhu~Nkta viShayAnAnartAdInarindama
09030291 tasya putrashataM jaj~ne kakudmijyeShThamuttamam
09030292 kakudmI revatIM kanyAM svAmAdAya vibhuM gataH
09030301 putryA varaM paripraShTuM brahmalokamapAvR^itam
09030302 AvartamAne gAndharve sthito.alabdhakShaNaH kShaNam
09030311 tadanta AdyamAnamya svAbhiprAyaM nyavedayat
09030312 tachChrutvA bhagavAnbrahmA prahasya tamuvAcha ha
09030321 aho rAjanniruddhAste kAlena hR^idi ye kR^itAH
09030322 tatputrapautranaptNAM gotrANi cha na shR^iNmahe
09030331 kAlo.abhiyAtastriNava chaturyugavikalpitaH
09030332 tadgachCha devadevAMsho baladevo mahAbalaH
09030341 kanyAratnamidaM rAjannararatnAya dehi bhoH
09030342 bhuvo bhArAvatArAya bhagavAnbhUtabhAvanaH
09030351 avatIrNo nijAMshena puNyashravaNakIrtanaH
09030352 ityAdiShTo.abhivandyAjaM nR^ipaH svapuramAgataH
09030353 tyaktaM puNyajanatrAsAdbhrAtR^ibhirdikShvavasthitaiH
09030361 sutAM dattvAnavadyA~NgIM balAya balashAline
09030362 badaryAkhyaM gato rAjA taptuM nArAyaNAshramam
09040010 shrIshuka uvAcha
09040011 nAbhAgo nabhagApatyaM yaM tataM bhrAtaraH kavim
09040012 yaviShThaM vyabhajandAyaM brahmachAriNamAgatam
09040021 bhrAtaro.abhA~Nkta kiM mahyaM bhajAma pitaraM tava
09040022 tvAM mamAryAstatAbhA~NkShurmA putraka tadAdR^ithAH
09040031 ime a~NgirasaH satramAsate.adya sumedhasaH
09040032 ShaShThaM ShaShThamupetyAhaH kave muhyanti karmaNi
09040041 tAMstvaM shaMsaya sUkte dve vaishvadeve mahAtmanaH
09040042 te svaryanto dhanaM satra parisheShitamAtmanaH
09040051 dAsyanti te.atha tAnarchCha tathA sa kR^itavAnyathA
09040052 tasmai dattvA yayuH svargaM te satraparisheShaNam
09040061 taM kashchitsvIkariShyantaM puruShaH kR^iShNadarshanaH
09040062 uvAchottarato.abhyetya mamedaM vAstukaM vasu
09040071 mamedamR^iShibhirdattamiti tarhi sma mAnavaH
09040072 syAnnau te pitari prashnaH pR^iShTavAnpitaraM yathA
09040081 yaj~navAstugataM sarvamuchChiShTamR^iShayaH kvachit
09040082 chakrurhi bhAgaM rudrAya sa devaH sarvamarhati
09040091 nAbhAgastaM praNamyAha tavesha kila vAstukam
09040092 ityAha me pitA brahma~nChirasA tvAM prasAdaye
09040101 yatte pitAvadaddharmaM tvaM cha satyaM prabhAShase
09040102 dadAmi te mantradR^isho j~nAnaM brahma sanAtanam
09040111 gR^ihANa draviNaM dattaM matsatraparisheShitam
09040112 ityuktvAntarhito rudro bhagavAndharmavatsalaH
09040121 ya etatsaMsmaretprAtaH sAyaM cha susamAhitaH
09040122 kavirbhavati mantraj~no gatiM chaiva tathAtmanaH
09040131 nAbhAgAdambarISho.abhUnmahAbhAgavataH kR^itI
09040132 nAspR^ishadbrahmashApo.api yaM na pratihataH kvachit
09040140 shrIrAjovAcha
09040141 bhagavanChrotumichChAmi rAjarShestasya dhImataH
09040142 na prAbhUdyatra nirmukto brahmadaNDo duratyayaH
09040150 shrIshuka uvAcha
09040151 ambarISho mahAbhAgaH saptadvIpavatIM mahIm
09040152 avyayAM cha shriyaM labdhvA vibhavaM chAtulaM bhuvi
09040161 mene.atidurlabhaM puMsAM sarvaM tatsvapnasaMstutam
09040162 vidvAnvibhavanirvANaM tamo vishati yatpumAn
09040171 vAsudeve bhagavati tadbhakteShu cha sAdhuShu
09040172 prApto bhAvaM paraM vishvaM yenedaM loShTravatsmR^itam
09040181 sa vai manaH kR^iShNapadAravindayorvachAMsi vaikuNThaguNAnuvarNane
09040182 karau harermandiramArjanAdiShu shrutiM chakArAchyutasatkathodaye
09040191 mukundali~NgAlayadarshane dR^ishau tadbhR^ityagAtrasparshe.a~Ngasa~Ngamam
09040192 ghrANaM cha tatpAdasarojasaurabhe shrImattulasyA rasanAM tadarpite
09040201 pAdau hareH kShetrapadAnusarpaNe shiro hR^iShIkeshapadAbhivandane
09040202 kAmaM cha dAsye na tu kAmakAmyayA yathottamashlokajanAshrayA ratiH
09040211 evaM sadA karmakalApamAtmanaH pare.adhiyaj~ne bhagavatyadhokShaje
09040212 sarvAtmabhAvaM vidadhanmahImimAM tanniShThaviprAbhihitaH shashAsa ha
09040221 Ije.ashvamedhairadhiyaj~namIshvaraM mahAvibhUtyopachitA~NgadakShiNaiH
09040222 tatairvasiShThAsitagautamAdibhirdhanvanyabhisrotamasau sarasvatIm
09040231 yasya kratuShu gIrvANaiH sadasyA R^itvijo janAH
09040232 tulyarUpAshchAnimiShA vyadR^ishyanta suvAsasaH
09040241 svargo na prArthito yasya manujairamarapriyaH
09040242 shR^iNvadbhirupagAyadbhiruttamashlokacheShTitam
09040251 saMvardhayanti yatkAmAH svArAjyaparibhAvitAH
09040252 durlabhA nApi siddhAnAM mukundaM hR^idi pashyataH
09040261 sa itthaM bhaktiyogena tapoyuktena pArthivaH
09040262 svadharmeNa hariM prINansarvAnkAmAnshanairjahau
09040271 gR^iheShu dAreShu suteShu bandhuShu dvipottamasyandanavAjivastuShu
09040272 akShayyaratnAbharaNAmbarAdiShvanantakosheShvakarodasanmatim
09040281 tasmA adAddharishchakraM pratyanIkabhayAvaham
09040282 ekAntabhaktibhAvena prIto bhaktAbhirakShaNam
09040291 ArirAdhayiShuH kR^iShNaM mahiShyA tulyashIlayA
09040292 yuktaH sAMvatsaraM vIro dadhAra dvAdashIvratam
09040301 vratAnte kArtike mAsi trirAtraM samupoShitaH
09040302 snAtaH kadAchitkAlindyAM hariM madhuvane.archayat
09040311 mahAbhiShekavidhinA sarvopaskarasampadA
09040312 abhiShichyAmbarAkalpairgandhamAlyArhaNAdibhiH
09040321 tadgatAntarabhAvena pUjayAmAsa keshavam
09040322 brAhmaNAMshcha mahAbhAgAnsiddhArthAnapi bhaktitaH
09040331 gavAM rukmaviShANInAM rUpyA~NghrINAM suvAsasAm
09040332 payaHshIlavayorUpa vatsopaskarasampadAm
09040341 prAhiNotsAdhuviprebhyo gR^iheShu nyarbudAni ShaT
09040342 bhojayitvA dvijAnagre svAdvannaM guNavattamam
09040351 labdhakAmairanuj~nAtaH pAraNAyopachakrame
09040352 tasya tarhyatithiH sAkShAddurvAsA bhagavAnabhUt
09040361 tamAnarchAtithiM bhUpaH pratyutthAnAsanArhaNaiH
09040362 yayAche.abhyavahArAya pAdamUlamupAgataH
09040371 pratinandya sa tAM yAch~nAM kartumAvashyakaM gataH
09040372 nimamajja bR^ihaddhyAyankAlindIsalile shubhe
09040381 muhUrtArdhAvashiShTAyAM dvAdashyAM pAraNaM prati
09040382 chintayAmAsa dharmaj~no dvijaistaddharmasa~NkaTe
09040391 brAhmaNAtikrame doSho dvAdashyAM yadapAraNe
09040392 yatkR^itvA sAdhu me bhUyAdadharmo vA na mAM spR^ishet
09040401 ambhasA kevalenAtha kariShye vratapAraNam
09040402 AhurabbhakShaNaM viprA hyashitaM nAshitaM cha tat
09040411 ityapaH prAshya rAjarShishchintayanmanasAchyutam
09040412 pratyachaShTa kurushreShTha dvijAgamanameva saH
09040421 durvAsA yamunAkUlAtkR^itAvashyaka AgataH
09040422 rAj~nAbhinanditastasya bubudhe cheShTitaM dhiyA
09040431 manyunA prachaladgAtro bhrukuTIkuTilAnanaH
09040432 bubhukShitashcha sutarAM kR^itA~njalimabhAShata
09040441 aho asya nR^ishaMsasya shriyonmattasya pashyata
09040442 dharmavyatikramaM viShNorabhaktasyeshamAninaH
09040451 yo mAmatithimAyAtamAtithyena nimantrya cha
09040452 adattvA bhuktavAMstasya sadyaste darshaye phalam
09040461 evaM bruvANa utkR^itya jaTAM roShapradIpitaH
09040462 tayA sa nirmame tasmai kR^ityAM kAlAnalopamAm
09040471 tAmApatantIM jvalatImasihastAM padA bhuvam
09040472 vepayantIM samudvIkShya na chachAla padAnnR^ipaH
09040481 prAgdiShTaM bhR^ityarakShAyAM puruSheNa mahAtmanA
09040482 dadAha kR^ityAM tAM chakraM kruddhAhimiva pAvakaH
09040491 tadabhidravadudvIkShya svaprayAsaM cha niShphalam
09040492 durvAsA dudruve bhIto dikShu prANaparIpsayA
09040501 tamanvadhAvadbhagavadrathA~NgaM dAvAgniruddhUtashikho yathAhim
09040502 tathAnuShaktaM munirIkShamANo guhAM vivikShuH prasasAra meroH
09040511 disho nabhaH kShmAM vivarAnsamudrAnlokAnsapAlAMstridivaM gataH saH
09040512 yato yato dhAvati tatra tatra sudarshanaM duShprasahaM dadarsha
09040521 alabdhanAthaH sa sadA kutashchitsantrastachitto.araNameShamANaH
09040522 devaM viri~nchaM samagAdvidhAtastrAhyAtmayone.ajitatejaso mAm
09040530 shrIbrahmovAcha
09040531 sthAnaM madIyaM sahavishvametatkrIDAvasAne dviparArdhasaMj~ne
09040532 bhrUbha~NgamAtreNa hi sandidhakShoH kAlAtmano yasya tirobhaviShyati
09040541 ahaM bhavo dakShabhR^igupradhAnAH prajeshabhUteshasureshamukhyAH
09040542 sarve vayaM yanniyamaM prapannA mUrdhnyArpitaM lokahitaM vahAmaH
09040551 pratyAkhyAto viri~nchena viShNuchakropatApitaH
09040552 durvAsAH sharaNaM yAtaH sharvaM kailAsavAsinam
09040560 shrIsha~Nkara uvAcha
09040561 vayaM na tAta prabhavAma bhUmni yasminpare.anye.apyajajIvakoshAH
09040562 bhavanti kAle na bhavanti hIdR^ishAH sahasrasho yatra vayaM bhramAmaH
09040571 ahaM sanatkumArashcha nArado bhagavAnajaH
09040572 kapilo.apAntaratamo devalo dharma AsuriH
09040581 marIchipramukhAshchAnye siddheshAH pAradarshanAH
09040582 vidAma na vayaM sarve yanmAyAM mAyayAvR^itAH
09040591 tasya vishveshvarasyedaM shastraM durviShahaM hi naH
09040592 tamevaM sharaNaM yAhi hariste shaM vidhAsyati
09040601 tato nirAsho durvAsAH padaM bhagavato yayau
09040602 vaikuNThAkhyaM yadadhyAste shrInivAsaH shriyA saha
09040611 sandahyamAno.ajitashastravahninA tatpAdamUle patitaH savepathuH
09040612 AhAchyutAnanta sadIpsita prabho kR^itAgasaM mAvahi vishvabhAvana
09040621 ajAnatA te paramAnubhAvaM kR^itaM mayAghaM bhavataH priyANAm
09040622 vidhehi tasyApachitiM vidhAtarmuchyeta yannAmnyudite nArako.api
09040630 shrIbhagavAnuvAcha
09040631 ahaM bhaktaparAdhIno hyasvatantra iva dvija
09040632 sAdhubhirgrastahR^idayo bhaktairbhaktajanapriyaH
09040641 nAhamAtmAnamAshAse madbhaktaiH sAdhubhirvinA
09040642 shriyaM chAtyantikIM brahmanyeShAM gatirahaM parA
09040651 ye dArAgAraputrApta prANAnvittamimaM param
09040652 hitvA mAM sharaNaM yAtAH kathaM tAMstyaktumutsahe
09040661 mayi nirbaddhahR^idayAH sAdhavaH samadarshanAH
09040662 vashe kurvanti mAM bhaktyA satstriyaH satpatiM yathA
09040671 matsevayA pratItaM te sAlokyAdichatuShTayam
09040672 nechChanti sevayA pUrNAH kuto.anyatkAlaviplutam
09040681 sAdhavo hR^idayaM mahyaM sAdhUnAM hR^idayaM tvaham
09040682 madanyatte na jAnanti nAhaM tebhyo manAgapi
09040691 upAyaM kathayiShyAmi tava vipra shR^iNuShva tat
09040692 ayaM hyAtmAbhichAraste yatastaM yAhi mA chiram
09040693 sAdhuShu prahitaM tejaH prahartuH kurute.ashivam
09040701 tapo vidyA cha viprANAM niHshreyasakare ubhe
09040702 te eva durvinItasya kalpete karturanyathA
09040711 brahmaMstadgachCha bhadraM te nAbhAgatanayaM nR^ipam
09040712 kShamApaya mahAbhAgaM tataH shAntirbhaviShyati
09050010 shrIshuka uvAcha
09050011 evaM bhagavatAdiShTo durvAsAshchakratApitaH
09050012 ambarIShamupAvR^itya tatpAdau duHkhito.agrahIt
09050021 tasya sodyamamAvIkShya pAdasparshavilajjitaH
09050022 astAvIttaddharerastraM kR^ipayA pIDito bhR^isham
09050030 ambarISha uvAcha
09050031 tvamagnirbhagavAnsUryastvaM somo jyotiShAM patiH
09050032 tvamApastvaM kShitirvyoma vAyurmAtrendriyANi cha
09050041 sudarshana namastubhyaM sahasrArAchyutapriya
09050042 sarvAstraghAtinviprAya svasti bhUyA iDaspate
09050051 tvaM dharmastvamR^itaM satyaM tvaM yaj~no.akhilayaj~nabhuk
09050052 tvaM lokapAlaH sarvAtmA tvaM tejaH pauruShaM param
09050061 namaH sunAbhAkhiladharmasetave hyadharmashIlAsuradhUmaketave
09050062 trailokyagopAya vishuddhavarchase manojavAyAdbhutakarmaNe gR^iNe
09050071 tvattejasA dharmamayena saMhR^itaM tamaH prakAshashcha dR^isho mahAtmanAm
09050072 duratyayaste mahimA girAM pate tvadrUpametatsadasatparAvaram
09050081 yadA visR^iShTastvamana~njanena vai balaM praviShTo.ajita daityadAnavam
09050082 bAhUdarorva~NghrishirodharANi vR^ishchannajasraM pradhane virAjase
09050091 sa tvaM jagattrANa khalaprahANaye nirUpitaH sarvasaho gadAbhR^itA
09050092 viprasya chAsmatkuladaivahetave vidhehi bhadraM tadanugraho hi naH
09050101 yadyasti dattamiShTaM vA svadharmo vA svanuShThitaH
09050102 kulaM no vipradaivaM cheddvijo bhavatu vijvaraH
09050111 yadi no bhagavAnprIta ekaH sarvaguNAshrayaH
09050112 sarvabhUtAtmabhAvena dvijo bhavatu vijvaraH
09050120 shrIshuka uvAcha
09050121 iti saMstuvato rAj~no viShNuchakraM sudarshanam
09050122 ashAmyatsarvato vipraM pradahadrAjayAch~nayA
09050131 sa mukto.astrAgnitApena durvAsAH svastimAMstataH
09050132 prashashaMsa tamurvIshaM yu~njAnaH paramAshiShaH
09050140 durvAsA uvAcha
09050141 aho anantadAsAnAM mahattvaM dR^iShTamadya me
09050142 kR^itAgaso.api yadrAjanma~NgalAni samIhase
09050151 duShkaraH ko nu sAdhUnAM dustyajo vA mahAtmanAm
09050152 yaiH sa~NgR^ihIto bhagavAnsAtvatAmR^iShabho hariH
09050161 yannAmashrutimAtreNa pumAnbhavati nirmalaH
09050162 tasya tIrthapadaH kiM vA dAsAnAmavashiShyate
09050171 rAjannanugR^ihIto.ahaM tvayAtikaruNAtmanA
09050172 madaghaM pR^iShThataH kR^itvA prANA yanme.abhirakShitAH
09050181 rAjA tamakR^itAhAraH pratyAgamanakA~NkShayA
09050182 charaNAvupasa~NgR^ihya prasAdya samabhojayat
09050191 so.ashitvAdR^itamAnItamAtithyaM sArvakAmikam
09050192 tR^iptAtmA nR^ipatiM prAha bhujyatAmiti sAdaram
09050201 prIto.asmyanugR^ihIto.asmi tava bhAgavatasya vai
09050202 darshanasparshanAlApairAtithyenAtmamedhasA
09050211 karmAvadAtametatte gAyanti svaHstriyo muhuH
09050212 kIrtiM paramapuNyAM cha kIrtayiShyati bhUriyam
09050220 shrIshuka uvAcha
09050221 evaM sa~NkIrtya rAjAnaM durvAsAH paritoShitaH
09050222 yayau vihAyasAmantrya brahmalokamahaitukam
09050231 saMvatsaro.atyagAttAvadyAvatA nAgato gataH
09050232 munistaddarshanAkA~NkSho rAjAbbhakSho babhUva ha
09050241 gate.atha durvAsasi so.ambarISho dvijopayogAtipavitramAharat
09050242 R^iShervimokShaM vyasanaM cha vIkShya mene svavIryaM cha parAnubhAvam
09050251 evaM vidhAnekaguNaH sa rAjA parAtmani brahmaNi vAsudeve
09050252 kriyAkalApaiH samuvAha bhaktiM yayAviri~nchyAnnirayAMshchakAra
09050260 shrIshuka uvAcha
09050261 athAmbarIShastanayeShu rAjyaM samAnashIleShu visR^ijya dhIraH
09050262 vanaM viveshAtmani vAsudeve mano dadhaddhvastaguNapravAhaH
09050271 ityetatpuNyamAkhyAnamambarIShasya bhUpate
09050272 sa~NkIrtayannanudhyAyanbhakto bhagavato bhavet
09050281 ambarIShasya charitaM ye shR^iNvanti mahAtmanaH
09050282 muktiM prayAnti te sarve bhaktyA viShNoH prasAdataH
09060010 shrIshuka uvAcha
09060011 virUpaH ketumAnChambhurambarIShasutAstrayaH
09060012 virUpAtpR^iShadashvo.abhUttatputrastu rathItaraH
09060021 rathItarasyAprajasya bhAryAyAM tantave.arthitaH
09060022 a~NgirA janayAmAsa brahmavarchasvinaH sutAn
09060031 ete kShetraprasUtA vai punastvA~NgirasAH smR^itAH
09060032 rathItarANAM pravarAH kShetropetA dvijAtayaH
09060041 kShuvatastu manorjaj~ne ikShvAkurghrANataH sutaH
09060042 tasya putrashatajyeShThA vikukShinimidaNDakAH
09060051 teShAM purastAdabhavannAryAvarte nR^ipA nR^ipa
09060052 pa~nchaviMshatiH pashchAchcha trayo madhye.apare.anyataH
09060061 sa ekadAShTakAshrAddhe ikShvAkuH sutamAdishat
09060062 mAMsamAnIyatAM medhyaM vikukShe gachCha mA chiram
09060071 tatheti sa vanaM gatvA mR^igAnhatvA kriyArhaNAn
09060072 shrAnto bubhukShito vIraH shashaM chAdadapasmR^itiH
09060081 sheShaM nivedayAmAsa pitre tena cha tadguruH
09060082 choditaH prokShaNAyAha duShTametadakarmakam
09060091 j~nAtvA putrasya tatkarma guruNAbhihitaM nR^ipaH
09060092 deshAnniHsArayAmAsa sutaM tyaktavidhiM ruShA
09060101 sa tu vipreNa saMvAdaM j~nApakena samAcharan
09060102 tyaktvA kalevaraM yogI sa tenAvApa yatparam
09060111 pitaryuparate.abhyetya vikukShiH pR^ithivImimAm
09060112 shAsadIje hariM yaj~naiH shashAda iti vishrutaH
09060121 pura~njayastasya suta indravAha itIritaH
09060122 kakutstha iti chApyuktaH shR^iNu nAmAni karmabhiH
09060131 kR^itAnta AsItsamaro devAnAM saha dAnavaiH
09060132 pArShNigrAho vR^ito vIro devairdaityaparAjitaiH
09060141 vachanAddevadevasya viShNorvishvAtmanaH prabhoH
09060142 vAhanatve vR^itastasya babhUvendro mahAvR^iShaH
09060151 sa sannaddho dhanurdivyamAdAya vishikhAnChitAn
09060152 stUyamAnastamAruhya yuyutsuH kakudi sthitaH
09060161 tejasApyAyito viShNoH puruShasya mahAtmanaH
09060162 pratIchyAM dishi daityAnAM nyaruNattridashaiH puram
09060171 taistasya chAbhUtpradhanaM tumulaM lomaharShaNam
09060172 yamAya bhallairanayaddaityAnabhiyayurmR^idhe
09060181 tasyeShupAtAbhimukhaM yugAntAgnimivolbaNam
09060182 visR^ijya dudruvurdaityA hanyamAnAH svamAlayam
09060191 jitvA paraM dhanaM sarvaM sastrIkaM vajrapANaye
09060192 pratyayachChatsa rAjarShiriti nAmabhirAhR^itaH
09060201 pura~njayasya putro.abhUdanenAstatsutaH pR^ithuH
09060202 vishvagandhistatashchandro yuvanAshvastu tatsutaH
09060211 shrAvastastatsuto yena shrAvastI nirmame purI
09060212 bR^ihadashvastu shrAvastistataH kuvalayAshvakaH
09060221 yaH priyArthamuta~Nkasya dhundhunAmAsuraM balI
09060222 sutAnAmekaviMshatyA sahasrairahanadvR^itaH
09060231 dhundhumAra iti khyAtastatsutAste cha jajvaluH
09060232 dhundhormukhAgninA sarve traya evAvasheShitAH
09060241 dR^iDhAshvaH kapilAshvashcha bhadrAshva iti bhArata
09060242 dR^iDhAshvaputro haryashvo nikumbhastatsutaH smR^itaH
09060251 bahulAshvo nikumbhasya kR^ishAshvo.athAsya senajit
09060252 yuvanAshvo.abhavattasya so.anapatyo vanaM gataH
09060261 bhAryAshatena nirviNNa R^iShayo.asya kR^ipAlavaH
09060262 iShTiM sma vartayAM chakruraindrIM te susamAhitAH
09060271 rAjA tadyaj~nasadanaM praviShTo nishi tarShitaH
09060272 dR^iShTvA shayAnAnviprAMstAnpapau mantrajalaM svayam
09060281 utthitAste nishamyAtha vyudakaM kalashaM prabho
09060282 paprachChuH kasya karmedaM pItaM puMsavanaM jalam
09060291 rAj~nA pItaM viditvA vai Ishvaraprahitena te
09060292 IshvarAya namashchakruraho daivabalaM balam
09060301 tataH kAla upAvR^itte kukShiM nirbhidya dakShiNam
09060302 yuvanAshvasya tanayashchakravartI jajAna ha
09060311 kaM dhAsyati kumAro.ayaM stanye rorUyate bhR^isham
09060312 mAM dhAtA vatsa mA rodIritIndro deshinImadAt
09060321 na mamAra pitA tasya vipradevaprasAdataH
09060322 yuvanAshvo.atha tatraiva tapasA siddhimanvagAt
09060331 trasaddasyuritIndro.a~Nga vidadhe nAma yasya vai
09060332 yasmAttrasanti hyudvignA dasyavo rAvaNAdayaH
09060341 yauvanAshvo.atha mAndhAtA chakravartyavanIM prabhuH
09060342 saptadvIpavatImekaH shashAsAchyutatejasA
09060351 Ije cha yaj~naM kratubhirAtmavidbhUridakShiNaiH
09060352 sarvadevamayaM devaM sarvAtmakamatIndriyam
09060361 dravyaM mantro vidhiryaj~no yajamAnastathartvijaH
09060362 dharmo deshashcha kAlashcha sarvametadyadAtmakam
09060371 yAvatsUrya udeti sma yAvachcha pratitiShThati
09060372 tatsarvaM yauvanAshvasya mAndhAtuH kShetramuchyate
09060381 shashabindorduhitari bindumatyAmadhAnnR^ipaH
09060382 purukutsamambarIShaM muchukundaM cha yoginam
09060383 teShAM svasAraH pa~nchAshatsaubhariM vavrire patim
09060391 yamunAntarjale magnastapyamAnaH paraM tapaH
09060392 nirvR^itiM mInarAjasya dR^iShTvA maithunadharmiNaH
09060401 jAtaspR^iho nR^ipaM vipraH kanyAmekAmayAchata
09060402 so.apyAha gR^ihyatAM brahmankAmaM kanyA svayaMvare
09060411 sa vichintyApriyaM strINAM jaraTho.ahamasanmataH
09060412 valIpalita ejatka ityahaM pratyudAhR^itaH
09060421 sAdhayiShye tathAtmAnaM surastrINAmabhIpsitam
09060422 kiM punarmanujendrANAmiti vyavasitaH prabhuH
09060431 muniH praveshitaH kShatrA kanyAntaHpuramR^iddhimat
09060432 vR^itaH sa rAjakanyAbhirekaM pa~nchAshatA varaH
09060441 tAsAM kalirabhUdbhUyAMstadarthe.apohya sauhR^idam
09060442 mamAnurUpo nAyaM va iti tadgatachetasAm
09060451 sa bahvR^ichastAbhirapAraNIya tapaHshriyAnarghyaparichChadeShu
09060452 gR^iheShu nAnopavanAmalAmbhaH saraHsu saugandhikakAnaneShu
09060461 mahArhashayyAsanavastrabhUShaNa snAnAnulepAbhyavahAramAlyakaiH
09060462 svala~NkR^itastrIpuruSheShu nityadA reme.anugAyaddvijabhR^i~NgavandiShu
09060471 yadgArhasthyaM tu saMvIkShya saptadvIpavatIpatiH
09060472 vismitaH stambhamajahAtsArvabhaumashriyAnvitam
09060481 evaM gR^iheShvabhirato viShayAnvividhaiH sukhaiH
09060482 sevamAno na chAtuShyadAjyastokairivAnalaH
09060491 sa kadAchidupAsIna AtmApahnavamAtmanaH
09060492 dadarsha bahvR^ichAchAryo mInasa~Ngasamutthitam
09060501 aho imaM pashyata me vinAshaM tapasvinaH sachcharitavratasya
09060502 antarjale vAricharaprasa~NgAtprachyAvitaM brahma chiraM dhR^itaM yat
09060511 sa~NgaM tyajeta mithunavratInAM mumukShuH
09060512 sarvAtmanA na visR^ijedbahirindriyANi
09060513 ekashcharanrahasi chittamananta Ishe
09060514 yu~njIta tadvratiShu sAdhuShu chetprasa~NgaH
09060521 ekastapasvyahamathAmbhasi matsyasa~NgAt
09060522 pa~nchAshadAsamuta pa~nchasahasrasargaH
09060523 nAntaM vrajAmyubhayakR^ityamanorathAnAM
09060524 mAyAguNairhR^itamatirviShaye.arthabhAvaH
09060531 evaM vasangR^ihe kAlaM virakto nyAsamAsthitaH
09060532 vanaM jagAmAnuyayustatpatnyaH patidevatAH
09060541 tatra taptvA tapastIkShNamAtmadarshanamAtmavAn
09060542 sahaivAgnibhirAtmAnaM yuyoja paramAtmani
09060551 tAH svapatyurmahArAja nirIkShyAdhyAtmikIM gatim
09060552 anvIyustatprabhAveNa agniM shAntamivArchiShaH
09070010 shrIshuka uvAcha
09070011 mAndhAtuH putrapravaro yo.ambarIShaH prakIrtitaH
09070012 pitAmahena pravR^ito yauvanAshvastu tatsutaH
09070013 hArItastasya putro.abhUnmAndhAtR^ipravarA ime
09070021 narmadA bhrAtR^ibhirdattA purukutsAya yoragaiH
09070022 tayA rasAtalaM nIto bhujagendraprayuktayA
09070031 gandharvAnavadhIttatra vadhyAnvai viShNushaktidhR^ik
09070032 nAgAllabdhavaraH sarpAdabhayaM smaratAmidam
09070041 trasaddasyuH paurukutso yo.anaraNyasya dehakR^it
09070042 haryashvastatsutastasmAtprAruNo.atha tribandhanaH
09070051 tasya satyavrataH putrastrisha~Nkuriti vishrutaH
09070052 prAptashchANDAlatAM shApAdguroH kaushikatejasA
09070061 sasharIro gataH svargamadyApi divi dR^ishyate
09070062 pAtito.avAkShirA devaistenaiva stambhito balAt
09070071 traisha~Nkavo harishchandro vishvAmitravasiShThayoH
09070072 yannimittamabhUdyuddhaM pakShiNorbahuvArShikam
09070081 so.anapatyo viShaNNAtmA nAradasyopadeshataH
09070082 varuNaM sharaNaM yAtaH putro me jAyatAM prabho
09070091 yadi vIro mahArAja tenaiva tvAM yaje iti
09070092 tatheti varuNenAsya putro jAtastu rohitaH
09070101 jAtaH suto hyanenA~Nga mAM yajasveti so.abravIt
09070102 yadA pashurnirdashaH syAdatha medhyo bhavediti
09070111 nirdashe cha sa Agatya yajasvetyAha so.abravIt
09070112 dantAH pashoryajjAyerannatha medhyo bhavediti
09070121 dantA jAtA yajasveti sa pratyAhAtha so.abravIt
09070122 yadA patantyasya dantA atha medhyo bhavediti
09070131 pashornipatitA dantA yajasvetyAha so.abravIt
09070132 yadA pashoH punardantA jAyante.atha pashuH shuchiH
09070141 punarjAtA yajasveti sa pratyAhAtha so.abravIt
09070142 sAnnAhiko yadA rAjanrAjanyo.atha pashuH shuchiH
09070151 iti putrAnurAgeNa snehayantritachetasA
09070152 kAlaM va~nchayatA taM tamukto devastamaikShata
09070161 rohitastadabhij~nAya pituH karma chikIrShitam
09070162 prANaprepsurdhanuShpANiraraNyaM pratyapadyata
09070171 pitaraM varuNagrastaM shrutvA jAtamahodaram
09070172 rohito grAmameyAya tamindraH pratyaShedhata
09070181 bhUmeH paryaTanaM puNyaM tIrthakShetraniShevaNaiH
09070182 rohitAyAdishachChakraH so.apyaraNye.avasatsamAm
09070191 evaM dvitIye tR^itIye chaturthe pa~nchame tathA
09070192 abhyetyAbhyetya sthaviro vipro bhUtvAha vR^itrahA
09070201 ShaShThaM saMvatsaraM tatra charitvA rohitaH purIm
09070202 upavrajannajIgartAdakrINAnmadhyamaM sutam
09070211 shunaHshephaM pashuM pitre pradAya samavandata
09070212 tataH puruShamedhena harishchandro mahAyashAH
09070221 muktodaro.ayajaddevAnvaruNAdInmahatkathaH
09070222 vishvAmitro.abhavattasminhotA chAdhvaryurAtmavAn
09070231 jamadagnirabhUdbrahmA vasiShTho.ayAsyaH sAmagaH
09070232 tasmai tuShTo dadAvindraH shAtakaumbhamayaM ratham
09070241 shunaHshephasya mAhAtmyamupariShTAtprachakShyate
09070242 satyaM sAraM dhR^itiM dR^iShTvA sabhAryasya cha bhUpateH
09070251 vishvAmitro bhR^ishaM prIto dadAvavihatAM gatim
09070252 manaH pR^ithivyAM tAmadbhistejasApo.anilena tat
09070261 khe vAyuM dhArayaMstachcha bhUtAdau taM mahAtmani
09070262 tasminj~nAnakalAM dhyAtvA tayAj~nAnaM vinirdahan
09070271 hitvA tAM svena bhAvena nirvANasukhasaMvidA
09070272 anirdeshyApratarkyeNa tasthau vidhvastabandhanaH
09080010 shrIshuka uvAcha
09080011 harito rohitasutashchampastasmAdvinirmitA
09080012 champApurI sudevo.ato vijayo yasya chAtmajaH
09080021 bharukastatsutastasmAdvR^ikastasyApi bAhukaH
09080022 so.aribhirhR^itabhU rAjA sabhAryo vanamAvishat
09080031 vR^iddhaM taM pa~nchatAM prAptaM mahiShyanumariShyatI
09080032 aurveNa jAnatAtmAnaM prajAvantaM nivAritA
09080041 Aj~nAyAsyai sapatnIbhirgaro datto.andhasA saha
09080042 saha tenaiva sa~njAtaH sagarAkhyo mahAyashAH
09080051 sagarashchakravartyAsItsAgaro yatsutaiH kR^itaH
09080052 yastAlaja~NghAnyavanA~nChakAnhaihayabarbarAn
09080061 nAvadhIdguruvAkyena chakre vikR^itaveShiNaH
09080062 muNDAnChmashrudharAnkAMshchinmuktakeshArdhamuNDitAn
09080071 anantarvAsasaH kAMshchidabahirvAsaso.aparAn
09080072 so.ashvamedhairayajata sarvavedasurAtmakam
09080081 aurvopadiShTayogena harimAtmAnamIshvaram
09080082 tasyotsR^iShTaM pashuM yaj~ne jahArAshvaM purandaraH
09080091 sumatyAstanayA dR^iptAH piturAdeshakAriNaH
09080092 hayamanveShamANAste samantAnnyakhananmahIm
09080101 prAgudIchyAM dishi hayaM dadR^ishuH kapilAntike
09080102 eSha vAjiharashchaura Aste mIlitalochanaH
09080111 hanyatAM hanyatAM pApa iti ShaShTisahasriNaH
09080112 udAyudhA abhiyayurunmimeSha tadA muniH
09080121 svasharIrAgninA tAvanmahendrahR^itachetasaH
09080122 mahadvyatikramahatA bhasmasAdabhavankShaNAt
09080131 na sAdhuvAdo munikopabharjitA nR^ipendraputrA iti sattvadhAmani
09080132 kathaM tamo roShamayaM vibhAvyate jagatpavitrAtmani khe rajo bhuvaH
09080141 yasyeritA sA~NkhyamayI dR^iDheha nauryayA mumukShustarate duratyayam
09080142 bhavArNavaM mR^ityupathaM vipashchitaH parAtmabhUtasya kathaM pR^itha~NmatiH
09080151 yo.asama~njasa ityuktaH sa keshinyA nR^ipAtmajaH
09080152 tasya putro.aMshumAnnAma pitAmahahite rataH
09080161 asama~njasa AtmAnaM darshayannasama~njasam
09080162 jAtismaraH purA sa~NgAdyogI yogAdvichAlitaH
09080171 AcharangarhitaM loke j~nAtInAM karma vipriyam
09080172 sarayvAM krIDato bAlAnprAsyadudvejaya~njanam
09080181 evaM vR^ittaH parityaktaH pitrA snehamapohya vai
09080182 yogaishvaryeNa bAlAMstAndarshayitvA tato yayau
09080191 ayodhyAvAsinaH sarve bAlakAnpunarAgatAn
09080192 dR^iShTvA visismire rAjanrAjA chApyanvatapyata
09080201 aMshumAMshchodito rAj~nA turagAnveShaNe yayau
09080202 pitR^ivyakhAtAnupathaM bhasmAnti dadR^ishe hayam
09080211 tatrAsInaM muniM vIkShya kapilAkhyamadhokShajam
09080212 astautsamAhitamanAH prA~njaliH praNato mahAn
09080220 aMshumAnuvAcha
09080221 na pashyati tvAM paramAtmano.ajano na budhyate.adyApi samAdhiyuktibhiH
09080222 kuto.apare tasya manaHsharIradhI visargasR^iShTA vayamaprakAshAH
09080231 ye dehabhAjastriguNapradhAnA guNAnvipashyantyuta vA tamashcha
09080232 yanmAyayA mohitachetasastvAM viduH svasaMsthaM na bahiHprakAshAH
09080241 taM tvAM ahaM j~nAnaghanaM svabhAva pradhvastamAyAguNabhedamohaiH
09080242 sanandanAdyairmunibhirvibhAvyaM kathaM vimUDhaH paribhAvayAmi
09080251 prashAnta mAyAguNakarmali~NgamanAmarUpaM sadasadvimuktam
09080252 j~nAnopadeshAya gR^ihItadehaM namAmahe tvAM puruShaM purANam
09080261 tvanmAyArachite loke vastubuddhyA gR^ihAdiShu
09080262 bhramanti kAmalobherShyA mohavibhrAntachetasaH
09080271 adya naH sarvabhUtAtmankAmakarmendriyAshayaH
09080272 mohapAsho dR^iDhashChinno bhagavaMstava darshanAt
09080280 shrIshuka uvAcha
09080281 itthaM gItAnubhAvastaM bhagavAnkapilo muniH
09080282 aMshumantamuvAchedamanugrAhya dhiyA nR^ipa
09080290 shrIbhagavAnuvAcha
09080291 ashvo.ayaM nIyatAM vatsa pitAmahapashustava
09080292 ime cha pitaro dagdhA ga~NgAmbho.arhanti netarat
09080301 taM parikramya shirasA prasAdya hayamAnayat
09080302 sagarastena pashunA yaj~nasheShaM samApayat
09080311 rAjyamaMshumate nyasya niHspR^iho muktabandhanaH
09080312 aurvopadiShTamArgeNa lebhe gatimanuttamAm
09090010 shrIshuka uvAcha
09090011 aMshumAMshcha tapastepe ga~NgAnayanakAmyayA
09090012 kAlaM mahAntaM nAshaknottataH kAlena saMsthitaH
09090021 dilIpastatsutastadvadashaktaH kAlameyivAn
09090022 bhagIrathastasya sutastepe sa sumahattapaH
09090031 darshayAmAsa taM devI prasannA varadAsmi te
09090032 ityuktaH svamabhiprAyaM shashaMsAvanato nR^ipaH
09090041 ko.api dhArayitA vegaM patantyA me mahItale
09090042 anyathA bhUtalaM bhittvA nR^ipa yAsye rasAtalam
09090051 kiM chAhaM na bhuvaM yAsye narA mayyAmR^ijantyagham
09090052 mR^ijAmi tadaghaM kvAhaM rAjaMstatra vichintyatAm
09090060 shrIbhagIratha uvAcha
09090061 sAdhavo nyAsinaH shAntA brahmiShThA lokapAvanAH
09090062 harantyaghaM te.a~Ngasa~NgAtteShvAste hyaghabhiddhariH
09090071 dhArayiShyati te vegaM rudrastvAtmA sharIriNAm
09090072 yasminnotamidaM protaM vishvaM shATIva tantuShu
09090081 ityuktvA sa nR^ipo devaM tapasAtoShayachChivam
09090082 kAlenAlpIyasA rAjaMstasyeshashchAshvatuShyata
09090091 tatheti rAj~nAbhihitaM sarvalokahitaH shivaH
09090092 dadhArAvahito ga~NgAM pAdapUtajalAM hareH
09090101 bhagIrathaH sa rAjarShirninye bhuvanapAvanIm
09090102 yatra svapitNAM dehA bhasmIbhUtAH sma sherate
09090111 rathena vAyuvegena prayAntamanudhAvatI
09090112 deshAnpunantI nirdagdhAnAsi~nchatsagarAtmajAn
09090121 yajjalasparshamAtreNa brahmadaNDahatA api
09090122 sagarAtmajA divaM jagmuH kevalaM dehabhasmabhiH
09090131 bhasmIbhUtA~Ngasa~Ngena svaryAtAH sagarAtmajAH
09090132 kiM punaH shraddhayA devIM sevante ye dhR^itavratAH
09090141 na hyetatparamAshcharyaM svardhunyA yadihoditam
09090142 anantacharaNAmbhoja prasUtAyA bhavachChidaH
09090151 sanniveshya mano yasmi~nChraddhayA munayo.amalAH
09090152 traiguNyaM dustyajaM hitvA sadyo yAtAstadAtmatAm
09090161 shruto bhagIrathAjjaj~ne tasya nAbho.aparo.abhavat
09090162 sindhudvIpastatastasmAdayutAyustato.abhavat
09090171 R^itUparNo nalasakho yo.ashvavidyAmayAnnalAt
09090172 dattvAkShahR^idayaM chAsmai sarvakAmastu tatsutam
09090181 tataH sudAsastatputro damayantIpatirnR^ipaH
09090182 AhurmitrasahaM yaM vai kalmAShA~Nghrimuta kvachit
09090183 vasiShThashApAdrakSho.abhUdanapatyaH svakarmaNA
09090190 shrIrAjovAcha
09090191 kiM nimitto guroH shApaH saudAsasya mahAtmanaH
09090192 etadveditumichChAmaH kathyatAM na raho yadi
09090200 shrIshuka uvAcha
09090201 saudAso mR^igayAM ki~nchichcharanrakSho jaghAna ha
09090202 mumocha bhrAtaraM so.atha gataH pratichikIrShayA
09090211 sa~nchintayannaghaM rAj~naH sUdarUpadharo gR^ihe
09090212 gurave bhoktukAmAya paktvA ninye narAmiSham
09090221 parivekShyamANaM bhagavAnvilokyAbhakShyama~njasA
09090222 rAjAnamashapatkruddho rakSho hyevaM bhaviShyasi
09090231 rakShaHkR^itaM tadviditvA chakre dvAdashavArShikam
09090232 so.apyapo.a~njalimAdAya guruM shaptuM samudyataH
09090241 vArito madayantyApo rushatIH pAdayorjahau
09090242 dishaH khamavanIM sarvaM pashya~njIvamayaM nR^ipaH
09090251 rAkShasaM bhAvamApannaH pAde kalmAShatAM gataH
09090252 vyavAyakAle dadR^ishe vanaukodampatI dvijau
09090261 kShudhArto jagR^ihe vipraM tatpatnyAhAkR^itArthavat
09090262 na bhavAnrAkShasaH sAkShAdikShvAkUNAM mahArathaH
09090271 madayantyAH patirvIra nAdharmaM kartumarhasi
09090272 dehi me.apatyakAmAyA akR^itArthaM patiM dvijam
09090281 deho.ayaM mAnuSho rAjanpuruShasyAkhilArthadaH
09090282 tasmAdasya vadho vIra sarvArthavadha uchyate
09090291 eSha hi brAhmaNo vidvAMstapaHshIlaguNAnvitaH
09090292 ArirAdhayiShurbrahma mahApuruShasaMj~nitam
09090293 sarvabhUtAtmabhAvena bhUteShvantarhitaM guNaiH
09090301 so.ayaM brahmarShivaryaste rAjarShipravarAdvibho
09090302 kathamarhati dharmaj~na vadhaM piturivAtmajaH
09090311 tasya sAdhorapApasya bhrUNasya brahmavAdinaH
09090312 kathaM vadhaM yathA babhrormanyate sanmato bhavAn
09090321 yadyayaM kriyate bhakShyastarhi mAM khAda pUrvataH
09090322 na jIviShye vinA yena kShaNaM cha mR^itakaM yathA
09090331 evaM karuNabhAShiNyA vilapantyA anAthavat
09090332 vyAghraH pashumivAkhAdatsaudAsaH shApamohitaH
09090341 brAhmaNI vIkShya didhiShuM puruShAdena bhakShitam
09090342 shochantyAtmAnamurvIshamashapatkupitA satI
09090351 yasmAnme bhakShitaH pApa kAmArtAyAH patistvayA
09090352 tavApi mR^ityurAdhAnAdakR^itapraj~na darshitaH
09090361 evaM mitrasahaM shaptvA patilokaparAyaNA
09090362 tadasthIni samiddhe.agnau prAsya bharturgatiM gatA
09090371 vishApo dvAdashAbdAnte maithunAya samudyataH
09090372 vij~nApya brAhmaNIshApaM mahiShyA sa nivAritaH
09090381 ata UrdhvaM sa tatyAja strIsukhaM karmaNAprajAH
09090382 vasiShThastadanuj~nAto madayantyAM prajAmadhAt
09090391 sA vai sapta samA garbhamabibhranna vyajAyata
09090392 jaghne.ashmanodaraM tasyAH so.ashmakastena kathyate
09090401 ashmakAdbAliko jaj~ne yaH strIbhiH parirakShitaH
09090402 nArIkavacha ityukto niHkShatre mUlako.abhavat
09090411 tato dasharathastasmAtputra aiDaviDistataH
09090412 rAjA vishvasaho yasya khaTvA~NgashchakravartyabhUt
09090421 yo devairarthito daityAnavadhIdyudhi durjayaH
09090422 muhUrtamAyurj~nAtvaitya svapuraM sandadhe manaH
09090431 na me brahmakulAtprANAH kuladaivAnna chAtmajAH
09090432 na shriyo na mahI rAjyaM na dArAshchAtivallabhAH
09090441 na bAlye.api matirmahyamadharme ramate kvachit
09090442 nApashyamuttamashlokAdanyatki~nchana vastvaham
09090451 devaiH kAmavaro datto mahyaM tribhuvaneshvaraiH
09090452 na vR^iNe tamahaM kAmaM bhUtabhAvanabhAvanaH
09090461 ye vikShiptendriyadhiyo devAste svahR^idi sthitam
09090462 na vindanti priyaM shashvadAtmAnaM kimutApare
09090471 atheshamAyArachiteShu sa~NgaM guNeShu gandharvapuropameShu
09090472 rUDhaM prakR^ityAtmani vishvakarturbhAvena hitvA tamahaM prapadye
09090481 iti vyavasito buddhyA nArAyaNagR^ihItayA
09090482 hitvAnyabhAvamaj~nAnaM tataH svaM bhAvamAsthitaH
09090491 yattadbrahma paraM sUkShmamashUnyaM shUnyakalpitam
09090492 bhagavAnvAsudeveti yaM gR^iNanti hi sAtvatAH
09100010 shrIshuka uvAcha
09100011 khaTvA~NgAddIrghabAhushcha raghustasmAtpR^ithushravAH
09100012 ajastato mahArAjastasmAddasharatho.abhavat
09100021 tasyApi bhagavAneSha sAkShAdbrahmamayo hariH
09100022 aMshAMshena chaturdhAgAtputratvaM prArthitaH suraiH
09100023 rAmalakShmaNabharata shatrughnA iti saMj~nayA
09100031 tasyAnucharitaM rAjannR^iShibhistattvadarshibhiH
09100032 shrutaM hi varNitaM bhUri tvayA sItApatermuhuH
09100041 gurvarthe tyaktarAjyo vyacharadanuvanaM padmapadbhyAM priyAyAH
09100042 pANisparshAkShamAbhyAM mR^ijitapatharujo yo harIndrAnujAbhyAm
09100043 vairUpyAchChUrpaNakhyAH priyaviraharuShAropitabhrUvijR^imbha
09100044 trastAbdhirbaddhasetuH khaladavadahanaH kosalendro.avatAnnaH
09100051 vishvAmitrAdhvare yena mArIchAdyA nishAcharAH
09100052 pashyato lakShmaNasyaiva hatA nairR^itapu~NgavAH
09100061 yo lokavIrasamitau dhanuraishamugraM
09100062 sItAsvayaMvaragR^ihe trishatopanItam
09100063 AdAya bAlagajalIla ivekShuyaShTiM
09100064 sajjyIkR^itaM nR^ipa vikR^iShya babha~nja madhye
09100071 jitvAnurUpaguNashIlavayo.a~NgarUpAM
09100072 sItAbhidhAM shriyamurasyabhilabdhamAnAm
09100073 mArge vrajanbhR^igupatervyanayatprarUDhaM
09100074 darpaM mahImakR^ita yastrirarAjabIjAm
09100081 yaH satyapAshaparivItapiturnideshaM
09100082 straiNasya chApi shirasA jagR^ihe sabhAryaH
09100083 rAjyaM shriyaM praNayinaH suhR^ido nivAsaM
09100084 tyaktvA yayau vanamasUniva muktasa~NgaH
09100091 rakShaHsvasurvyakR^ita rUpamashuddhabuddhes
09100092 tasyAH kharatrishiradUShaNamukhyabandhUn
09100093 jaghne chaturdashasahasramapAraNIya
09100094 kodaNDapANiraTamAna uvAsa kR^ichChram
09100101 sItAkathAshravaNadIpitahR^ichChayena
09100102 sR^iShTaM vilokya nR^ipate dashakandhareNa
09100103 jaghne.adbhutaiNavapuShAshramato.apakR^iShTo
09100104 mArIchamAshu vishikhena yathA kamugraH
09100111 rakSho.adhamena vR^ikavadvipine.asamakShaM
09100112 vaideharAjaduhitaryapayApitAyAm
09100113 bhrAtrA vane kR^ipaNavatpriyayA viyuktaH
09100114 strIsa~NginAM gatimiti prathayaMshchachAra
09100121 dagdhvAtmakR^ityahatakR^ityamahankabandhaM
09100122 sakhyaM vidhAya kapibhirdayitAgatiM taiH
09100123 buddhvAtha vAlini hate plavagendrasainyair
09100124 velAmagAtsa manujo.ajabhavArchitA~NghriH
09100131 yadroShavibhramavivR^ittakaTAkShapAta
09100132 sambhrAntanakramakaro bhayagIrNaghoShaH
09100133 sindhuH shirasyarhaNaM parigR^ihya rUpI
09100134 pAdAravindamupagamya babhASha etat
09100141 na tvAM vayaM jaDadhiyo nu vidAma bhUman
09100142 kUTasthamAdipuruShaM jagatAmadhIsham
09100143 yatsattvataH suragaNA rajasaH prajeshA
09100144 manyoshcha bhUtapatayaH sa bhavAnguNeshaH
09100151 kAmaM prayAhi jahi vishravaso.avamehaM
09100152 trailokyarAvaNamavApnuhi vIra patnIm
09100153 badhnIhi setumiha te yashaso vitatyai
09100154 gAyanti digvijayino yamupetya bhUpAH
09100161 baddhvodadhau raghupatirvividhAdrikUTaiH
09100162 setuM kapIndrakarakampitabhUruhA~NgaiH
09100163 sugrIvanIlahanumatpramukhairanIkair
09100164 la~NkAM vibhIShaNadR^ishAvishadagradagdhAm
09100171 sA vAnarendrabalaruddhavihArakoShTha
09100172 shrIdvAragopurasadovalabhIviTa~NkA
09100173 nirbhajyamAnadhiShaNadhvajahemakumbha
09100174 shR^i~NgATakA gajakulairhradinIva ghUrNA
09100181 rakShaHpatistadavalokya nikumbhakumbha
09100182 dhUmrAkShadurmukhasurAntakanarAntakAdIn
09100183 putraM prahastamatikAyavikampanAdIn
09100184 sarvAnugAnsamahinodatha kumbhakarNam
09100191 tAM yAtudhAnapR^itanAmasishUlachApa
09100192 prAsarShTishaktisharatomarakhaDgadurgAm
09100193 sugrIvalakShmaNamarutsutagandhamAda
09100194 nIlA~NgadarkShapanasAdibhiranvito.agAt
09100201 te.anIkapA raghupaterabhipatya sarve
09100202 dvandvaM varUthamibhapattirathAshvayodhaiH
09100203 jaghnurdrumairgirigadeShubhira~NgadAdyAH
09100204 sItAbhimarShahatama~NgalarAvaNeshAn
09100211 rakShaHpatiH svabalanaShTimavekShya ruShTa
09100212 Aruhya yAnakamathAbhisasAra rAmam
09100213 svaHsyandane dyumati mAtalinopanIte
09100214 vibhrAjamAnamahanannishitaiH kShurapraiH
09100221 rAmastamAha puruShAdapurISha yannaH
09100222 kAntAsamakShamasatApahR^itA shvavatte
09100223 tyaktatrapasya phalamadya jugupsitasya
09100224 yachChAmi kAla iva karturala~NghyavIryaH
09100231 evaM kShipandhanuShi sandhitamutsasarja
09100232 bANaM sa vajramiva taddhR^idayaM bibheda
09100233 so.asR^igvamandashamukhairnyapatadvimAnAd
09100234 dhAheti jalpati jane sukR^itIva riktaH
09100241 tato niShkramya la~NkAyA yAtudhAnyaH sahasrashaH
09100242 mandodaryA samaM tatra prarudantya upAdravan
09100251 svAnsvAnbandhUnpariShvajya lakShmaNeShubhirarditAn
09100252 ruruduH susvaraM dInA ghnantya AtmAnamAtmanA
09100261 hA hatAH sma vayaM nAtha lokarAvaNa rAvaNa
09100262 kaM yAyAchCharaNaM la~NkA tvadvihInA parArditA
09100271 na vai veda mahAbhAga bhavAnkAmavashaM gataH
09100272 tejo.anubhAvaM sItAyA yena nIto dashAmimAm
09100281 kR^itaiShA vidhavA la~NkA vayaM cha kulanandana
09100282 dehaH kR^ito.annaM gR^idhrANAmAtmA narakahetave
09100290 shrIshuka uvAcha
09100291 svAnAM vibhIShaNashchakre kosalendrAnumoditaH
09100292 pitR^imedhavidhAnena yaduktaM sAmparAyikam
09100301 tato dadarsha bhagavAnashokavanikAshrame
09100302 kShAmAM svavirahavyAdhiM shiMshapAmUlamAshritAm
09100311 rAmaH priyatamAM bhAryAM dInAM vIkShyAnvakampata
09100312 AtmasandarshanAhlAda vikasanmukhapa~NkajAm
09100321 AropyAruruhe yAnaM bhrAtR^ibhyAM hanumadyutaH
09100322 vibhIShaNAya bhagavAndattvA rakShogaNeshatAm
09100331 la~NkAmAyushcha kalpAntaM yayau chIrNavrataH purIm
09100332 avakIryamANaH sukusumairlokapAlArpitaiH pathi
09100341 upagIyamAnacharitaH shatadhR^ityAdibhirmudA
09100342 gomUtrayAvakaM shrutvA bhrAtaraM valkalAmbaram
09100351 mahAkAruNiko.atapyajjaTilaM sthaNDileshayam
09100352 bharataH prAptamAkarNya paurAmAtyapurohitaiH
09100361 pAduke shirasi nyasya rAmaM pratyudyato.agrajam
09100362 nandigrAmAtsvashibirAdgItavAditraniHsvanaiH
09100371 brahmaghoSheNa cha muhuH paThadbhirbrahmavAdibhiH
09100372 svarNakakShapatAkAbhirhaimaishchitradhvajai rathaiH
09100381 sadashvai rukmasannAhairbhaTaiH puraTavarmabhiH
09100382 shreNIbhirvAramukhyAbhirbhR^ityaishchaiva padAnugaiH
09100391 pArameShThyAnyupAdAya paNyAnyuchchAvachAni cha
09100392 pAdayornyapatatpremNA praklinnahR^idayekShaNaH
09100401 pAduke nyasya purataH prA~njalirbAShpalochanaH
09100402 tamAshliShya chiraM dorbhyAM snApayannetrajairjalaiH
09100411 rAmo lakShmaNasItAbhyAM viprebhyo ye.arhasattamAH
09100412 tebhyaH svayaM namashchakre prajAbhishcha namaskR^itaH
09100421 dhunvanta uttarAsa~NgAnpatiM vIkShya chirAgatam
09100422 uttarAH kosalA mAlyaiH kiranto nanR^iturmudA
09100431 pAduke bharato.agR^ihNAchchAmaravyajanottame
09100432 vibhIShaNaH sasugrIvaH shvetachChatraM marutsutaH
09100441 dhanurniSha~NgAnChatrughnaH sItA tIrthakamaNDalum
09100442 abibhrada~NgadaH khaDgaM haimaM charmarkSharANnR^ipa
09100451 puShpakastho nutaH strIbhiH stUyamAnashcha vandibhiH
09100452 vireje bhagavAnrAjangrahaishchandra ivoditaH
09100461 bhrAtrAbhinanditaH so.atha sotsavAM prAvishatpurIm
09100462 pravishya rAjabhavanaM gurupatnIH svamAtaram
09100471 gurUnvayasyAvarajAnpUjitaH pratyapUjayat
09100472 vaidehI lakShmaNashchaiva yathAvatsamupeyatuH
09100481 putrAnsvamAtarastAstu prANAMstanva ivotthitAH
09100482 AropyA~Nke.abhiShi~nchantyo bAShpaughairvijahuH shuchaH
09100491 jaTA nirmuchya vidhivatkulavR^iddhaiH samaM guruH
09100492 abhyaShi~nchadyathaivendraM chatuHsindhujalAdibhiH
09100501 evaM kR^itashiraHsnAnaH suvAsAH sragvyala~NkR^itaH
09100502 svala~NkR^itaiH suvAsobhirbhrAtR^ibhirbhAryayA babhau
09100511 agrahIdAsanaM bhrAtrA praNipatya prasAditaH
09100512 prajAH svadharmaniratA varNAshramaguNAnvitAH
09100513 jugopa pitR^ivadrAmo menire pitaraM cha tam
09100521 tretAyAM vartamAnAyAM kAlaH kR^itasamo.abhavat
09100522 rAme rAjani dharmaj~ne sarvabhUtasukhAvahe
09100531 vanAni nadyo girayo varShANi dvIpasindhavaH
09100532 sarve kAmadughA AsanprajAnAM bharatarShabha
09100541 nAdhivyAdhijarAglAni duHkhashokabhayaklamAH
09100542 mR^ityushchAnichChatAM nAsIdrAme rAjanyadhokShaje
09100551 ekapatnIvratadharo rAjarShicharitaH shuchiH
09100552 svadharmaM gR^ihamedhIyaM shikShayansvayamAcharat
09100561 premNAnuvR^ittyA shIlena prashrayAvanatA satI
09100562 bhiyA hriyA cha bhAvaj~nA bhartuH sItAharanmanaH
09110010 shrIshuka uvAcha
09110011 bhagavAnAtmanAtmAnaM rAma uttamakalpakaiH
09110012 sarvadevamayaM devamIje.athAchAryavAnmakhaiH
09110021 hotre.adadAddishaM prAchIM brahmaNe dakShiNAM prabhuH
09110022 adhvaryave pratIchIM vA uttarAM sAmagAya saH
09110031 AchAryAya dadau sheShAM yAvatI bhUstadantarA
09110032 anyamAna idaM kR^itsnaM brAhmaNo.arhati niHspR^ihaH
09110041 ityayaM tadala~NkAra vAsobhyAmavasheShitaH
09110042 tathA rAj~nyapi vaidehI sauma~NgalyAvasheShitA
09110051 te tu brAhmaNadevasya vAtsalyaM vIkShya saMstutam
09110052 prItAH klinnadhiyastasmai pratyarpyedaM babhAShire
09110061 aprattaM nastvayA kiM nu bhagavanbhuvaneshvara
09110062 yanno.antarhR^idayaM vishya tamo haMsi svarochiShA
09110071 namo brahmaNyadevAya rAmAyAkuNThamedhase
09110072 uttamashlokadhuryAya nyastadaNDArpitA~Nghraye
09110081 kadAchillokajij~nAsurgUDho rAtryAmalakShitaH
09110082 charanvAcho.ashR^iNodrAmo bhAryAmuddishya kasyachit
09110091 nAhaM bibharmi tvAM duShTAmasatIM paraveshmagAm
09110092 straiNo hi bibhR^iyAtsItAM rAmo nAhaM bhaje punaH
09110101 iti lokAdbahumukhAddurArAdhyAdasaMvidaH
09110102 patyA bhItena sA tyaktA prAptA prAchetasAshramam
09110111 antarvatnyAgate kAle yamau sA suShuve sutau
09110112 kusho lava iti khyAtau tayoshchakre kriyA muniH
09110121 a~Ngadashchitraketushcha lakShmaNasyAtmajau smR^itau
09110122 takShaH puShkala ityAstAM bharatasya mahIpate
09110131 subAhuH shrutasenashcha shatrughnasya babhUvatuH
09110132 gandharvAnkoTisho jaghne bharato vijaye dishAm
09110141 tadIyaM dhanamAnIya sarvaM rAj~ne nyavedayat
09110142 shatrughnashcha madhoH putraM lavaNaM nAma rAkShasam
09110143 hatvA madhuvane chakre mathurAM nAma vai purIm
09110151 munau nikShipya tanayau sItA bhartrA vivAsitA
09110152 dhyAyantI rAmacharaNau vivaraM pravivesha ha
09110161 tachChrutvA bhagavAnrAmo rundhannapi dhiyA shuchaH
09110162 smaraMstasyA guNAMstAMstAnnAshaknodroddhumIshvaraH
09110171 strIpuMprasa~Nga etAdR^iksarvatra trAsamAvahaH
09110172 apIshvarANAM kimuta grAmyasya gR^ihachetasaH
09110181 tata UrdhvaM brahmacharyaM dhAryannajuhotprabhuH
09110182 trayodashAbdasAhasramagnihotramakhaNDitam
09110191 smaratAM hR^idi vinyasya viddhaM daNDakakaNTakaiH
09110192 svapAdapallavaM rAma AtmajyotiragAttataH
09110201 nedaM yasho raghupateH surayAch~nayAtta
09110202 lIlAtanoradhikasAmyavimuktadhAmnaH
09110203 rakShovadho jaladhibandhanamastrapUgaiH
09110204 kiM tasya shatruhanane kapayaH sahAyAH
09110211 yasyAmalaM nR^ipasadaHsu yasho.adhunApi
09110212 gAyantyaghaghnamR^iShayo digibhendrapaTTam
09110213 taM nAkapAlavasupAlakirITajuShTa
09110214 pAdAmbujaM raghupatiM sharaNaM prapadye
09110221 sa yaiH spR^iShTo.abhidR^iShTo vA saMviShTo.anugato.api vA
09110222 kosalAste yayuH sthAnaM yatra gachChanti yoginaH
09110231 puruSho rAmacharitaM shravaNairupadhArayan
09110232 AnR^ishaMsyaparo rAjankarmabandhairvimuchyate
09110240 shrIrAjovAcha
09110241 kathaM sa bhagavAnrAmo bhrAtnvA svayamAtmanaH
09110242 tasminvA te.anvavartanta prajAH paurAshcha Ishvare
09110250 shrIbAdarAyaNiruvAcha
09110251 athAdishaddigvijaye bhrAtMstribhuvaneshvaraH
09110252 AtmAnaM darshayansvAnAM purImaikShata sAnugaH
09110261 AsiktamArgAM gandhodaiH kariNAM madashIkaraiH
09110262 svAminaM prAptamAlokya mattAM vA sutarAmiva
09110271 prAsAdagopurasabhA chaityadevagR^ihAdiShu
09110272 vinyastahemakalashaiH patAkAbhishcha maNDitAm
09110281 pUgaiH savR^intai rambhAbhiH paTTikAbhiH suvAsasAm
09110282 AdarshairaMshukaiH sragbhiH kR^itakautukatoraNAm
09110291 tamupeyustatra tatra paurA arhaNapANayaH
09110292 AshiSho yuyujurdeva pAhImAM prAktvayoddhR^itAm
09110301 tataH prajA vIkShya patiM chirAgataM didR^ikShayotsR^iShTagR^ihAH striyo narAH
09110302 Aruhya harmyANyaravindalochanamatR^iptanetrAH kusumairavAkiran
09110311 atha praviShTaH svagR^ihaM juShTaM svaiH pUrvarAjabhiH
09110312 anantAkhilakoShADhyamanarghyoruparichChadam
09110321 vidrumodumbaradvArairvaidUryastambhapa~NktibhiH
09110322 sthalairmArakataiH svachChairbhrAjatsphaTikabhittibhiH
09110331 chitrasragbhiH paTTikAbhirvAsomaNigaNAMshukaiH
09110332 muktAphalaishchidullAsaiH kAntakAmopapattibhiH
09110341 dhUpadIpaiH surabhibhirmaNDitaM puShpamaNDanaiH
09110342 strIpumbhiH surasa~NkAshairjuShTaM bhUShaNabhUShaNaiH
09110351 tasminsa bhagavAnrAmaH snigdhayA priyayeShTayA
09110352 reme svArAmadhIrANAmR^iShabhaH sItayA kila
09110361 bubhuje cha yathAkAlaM kAmAndharmamapIDayan
09110362 varShapUgAnbahUnnR^INAmabhidhyAtA~NghripallavaH
09120010 shrIshuka uvAcha
09120011 kushasya chAtithistasmAnniShadhastatsuto nabhaH
09120012 puNDarIko.atha tatputraH kShemadhanvAbhavattataH
09120021 devAnIkastato.anIhaH pAriyAtro.atha tatsutaH
09120022 tato balasthalastasmAdvajranAbho.arkasambhavaH
09120031 sagaNastatsutastasmAdvidhR^itishchAbhavatsutaH
09120032 tato hiraNyanAbho.abhUdyogAchAryastu jaimineH
09120041 shiShyaH kaushalya AdhyAtmaM yAj~navalkyo.adhyagAdyataH
09120042 yogaM mahodayamR^iShirhR^idayagranthibhedakam
09120051 puShpo hiraNyanAbhasya dhruvasandhistato.abhavat
09120052 sudarshano.athAgnivarNaH shIghrastasya maruH sutaH
09120061 so.asAvAste yogasiddhaH kalApagrAmamAsthitaH
09120062 kalerante sUryavaMshaM naShTaM bhAvayitA punaH
09120071 tasmAtprasushrutastasya sandhistasyApyamarShaNaH
09120072 mahasvAMstatsutastasmAdvishvabAhurajAyata
09120081 tataH prasenajittasmAttakShako bhavitA punaH
09120082 tato bR^ihadbalo yastu pitrA te samare hataH
09120091 ete hIkShvAkubhUpAlA atItAH shR^iNvanAgatAn
09120092 bR^ihadbalasya bhavitA putro nAmnA bR^ihadraNaH
09120101 UrukriyaH sutastasya vatsavR^iddho bhaviShyati
09120102 prativyomastato bhAnurdivAko vAhinIpatiH
09120111 sahadevastato vIro bR^ihadashvo.atha bhAnumAn
09120112 pratIkAshvo bhAnumataH supratIko.atha tatsutaH
09120121 bhavitA marudevo.atha sunakShatro.atha puShkaraH
09120122 tasyAntarikShastatputraH sutapAstadamitrajit
09120131 bR^ihadrAjastu tasyApi barhistasmAtkR^ita~njayaH
09120132 raNa~njayastasya sutaH sa~njayo bhavitA tataH
09120141 tasmAchChAkyo.atha shuddhodo lA~NgalastatsutaH smR^itaH
09120142 tataH prasenajittasmAtkShudrako bhavitA tataH
09120151 raNako bhavitA tasmAtsurathastanayastataH
09120152 sumitro nAma niShThAnta ete bArhadbalAnvayAH
09120161 ikShvAkUNAmayaM vaMshaH sumitrAnto bhaviShyati
09120162 yatastaM prApya rAjAnaM saMsthAM prApsyati vai kalau
09130010 shrIshuka uvAcha
09130011 nimirikShvAkutanayo vasiShThamavR^itartvijam
09130012 Arabhya satraM so.apyAha shakreNa prAgvR^ito.asmi bhoH
09130021 taM nirvartyAgamiShyAmi tAvanmAM pratipAlaya
09130022 tUShNImAsIdgR^ihapatiH so.apIndrasyAkaronmakham
09130031 nimittashchalamidaM vidvAnsatramArabhatAmAtmavAn
09130032 R^itvigbhiraparaistAvannAgamadyAvatA guruH
09130041 shiShyavyatikramaM vIkShya taM nirvartyAgato guruH
09130042 ashapatpatatAddeho nimeH paNDitamAninaH
09130051 nimiH pratidadau shApaM gurave.adharmavartine
09130052 tavApi patatAddeho lobhAddharmamajAnataH
09130061 ityutsasarja svaM dehaM nimiradhyAtmakovidaH
09130062 mitrAvaruNayorjaj~ne urvashyAM prapitAmahaH
09130071 gandhavastuShu taddehaM nidhAya munisattamAH
09130072 samApte satrayAge cha devAnUchuH samAgatAn
09130081 rAj~no jIvatu deho.ayaM prasannAH prabhavo yadi
09130082 tathetyukte nimiH prAha mA bhUnme dehabandhanam
09130091 yasya yogaM na vA~nChanti viyogabhayakAtarAH
09130092 bhajanti charaNAmbhojaM munayo harimedhasaH
09130101 dehaM nAvarurutse.ahaM duHkhashokabhayAvaham
09130102 sarvatrAsya yato mR^ityurmatsyAnAmudake yathA
09130110 devA UchuH
09130111 videha uShyatAM kAmaM lochaneShu sharIriNAm
09130112 unmeShaNanimeShAbhyAM lakShito.adhyAtmasaMsthitaH
09130121 arAjakabhayaM nNAM manyamAnA maharShayaH
09130122 dehaM mamanthuH sma nimeH kumAraH samajAyata
09130131 janmanA janakaH so.abhUdvaidehastu videhajaH
09130132 mithilo mathanAjjAto mithilA yena nirmitA
09130141 tasmAdudAvasustasya putro.abhUnnandivardhanaH
09130142 tataH suketustasyApi devarAto mahIpate
09130151 tasmAdbR^ihadrathastasya mahAvIryaH sudhR^itpitA
09130152 sudhR^iterdhR^iShTaketurvai haryashvo.atha marustataH
09130161 maroH pratIpakastasmAjjAtaH kR^itaratho yataH
09130162 devamIDhastasya putro vishruto.atha mahAdhR^itiH
09130171 kR^itirAtastatastasmAnmahAromA cha tatsutaH
09130172 svarNaromA sutastasya hrasvaromA vyajAyata
09130181 tataH shIradhvajo jaj~ne yaj~nArthaM karShato mahIm
09130182 sItA shIrAgrato jAtA tasmAtshIradhvajaH smR^itaH
09130191 kushadhvajastasya putrastato dharmadhvajo nR^ipaH
09130192 dharmadhvajasya dvau putrau kR^itadhvajamitadhvajau
09130201 kR^itadhvajAtkeshidhvajaH khANDikyastu mitadhvajAt
09130202 kR^itadhvajasuto rAjannAtmavidyAvishAradaH
09130211 khANDikyaH karmatattvaj~no bhItaH keshidhvajAddrutaH
09130212 bhAnumAMstasya putro.abhUchChatadyumnastu tatsutaH
09130221 shuchistu tanayastasmAtsanadvAjaH suto.abhavat
09130222 UrjaketuH sanadvAjAdajo.atha purujitsutaH
09130231 ariShTanemistasyApi shrutAyustatsupArshvakaH
09130232 tatashchitraratho yasya kShemAdhirmithilAdhipaH
09130241 tasmAtsamarathastasya sutaH satyarathastataH
09130242 AsIdupagurustasmAdupagupto.agnisambhavaH
09130251 vasvananto.atha tatputro yuyudho yatsubhAShaNaH
09130252 shrutastato jayastasmAdvijayo.asmAdR^itaH sutaH
09130261 shunakastatsuto jaj~ne vItahavyo dhR^itistataH
09130262 bahulAshvo dhR^itestasya kR^itirasya mahAvashI
09130271 ete vai maithilA rAjannAtmavidyAvishAradAH
09130272 yogeshvaraprasAdena dvandvairmuktA gR^iheShvapi
09140010 shrIshuka uvAcha
09140011 athAtaH shrUyatAM rAjanvaMshaH somasya pAvanaH
09140012 yasminnailAdayo bhUpAH kIrtyante puNyakIrtayaH
09140021 sahasrashirasaH puMso nAbhihradasaroruhAt
09140022 jAtasyAsItsuto dhAturatriH pitR^isamo guNaiH
09140031 tasya dR^igbhyo.abhavatputraH somo.amR^itamayaH kila
09140032 viprauShadhyuDugaNAnAM brahmaNA kalpitaH patiH
09140041 so.ayajadrAjasUyena vijitya bhuvanatrayam
09140042 patnIM bR^ihaspaterdarpAttArAM nAmAharadbalAt
09140051 yadA sa devaguruNA yAchito.abhIkShNasho madAt
09140052 nAtyajattatkR^ite jaj~ne suradAnavavigrahaH
09140061 shukro bR^ihaspaterdveShAdagrahItsAsuroDupam
09140062 haro gurusutaM snehAtsarvabhUtagaNAvR^itaH
09140071 sarvadevagaNopeto mahendro gurumanvayAt
09140072 surAsuravinAsho.abhUtsamarastArakAmayaH
09140081 nivedito.athA~NgirasA somaM nirbhartsya vishvakR^it
09140082 tArAM svabhartre prAyachChadantarvatnImavaitpatiH
09140091 tyaja tyajAshu duShpraj~ne matkShetrAdAhitaM paraiH
09140092 nAhaM tvAM bhasmasAtkuryAM striyaM sAntAnike.asati
09140101 tatyAja vrIDitA tArA kumAraM kanakaprabham
09140102 spR^ihAmA~Ngirasashchakre kumAre soma eva cha
09140111 mamAyaM na tavetyuchchaistasminvivadamAnayoH
09140112 paprachChurR^iShayo devA naivoche vrIDitA tu sA
09140121 kumAro mAtaraM prAha kupito.alIkalajjayA
09140122 kiM na vachasyasadvR^itte AtmAvadyaM vadAshu me
09140131 brahmA tAM raha AhUya samaprAkShIchcha sAntvayan
09140132 somasyetyAha shanakaiH somastaM tAvadagrahIt
09140141 tasyAtmayonirakR^ita budha ityabhidhAM nR^ipa
09140142 buddhyA gambhIrayA yena putreNApoDurANmudam
09140151 tataH purUravA jaj~ne ilAyAM ya udAhR^itaH
09140152 tasya rUpaguNaudArya shIladraviNavikramAn
09140161 shrutvorvashIndrabhavane gIyamAnAnsurarShiNA
09140162 tadantikamupeyAya devI smarasharArditA
09140171 mitrAvaruNayoH shApAdApannA naralokatAm
09140172 nishamya puruShashreShThaM kandarpamiva rUpiNam
09140173 dhR^itiM viShTabhya lalanA upatasthe tadantike
09140181 sa tAM vilokya nR^ipatirharSheNotphullalochanaH
09140182 uvAcha shlakShNayA vAchA devIM hR^iShTatanUruhaH
09140190 shrIrAjovAcha
09140191 svAgataM te varArohe AsyatAM karavAma kim
09140192 saMramasva mayA sAkaM ratirnau shAshvatIH samAH
09140200 urvashyuvAcha
09140201 kasyAstvayi na sajjeta mano dR^iShTishcha sundara
09140202 yada~NgAntaramAsAdya chyavate ha riraMsayA
09140211 etAvuraNakau rAjannyAsau rakShasva mAnada
09140212 saMraMsye bhavatA sAkaM shlAghyaH strINAM varaH smR^itaH
09140221 ghR^itaM me vIra bhakShyaM syAnnekShe tvAnyatra maithunAt
09140222 vivAsasaM tattatheti pratipede mahAmanAH
09140231 aho rUpamaho bhAvo naralokavimohanam
09140232 ko na seveta manujo devIM tvAM svayamAgatAm
09140241 tayA sa puruShashreShTho ramayantyA yathArhataH
09140242 reme suravihAreShu kAmaM chaitrarathAdiShu
09140251 ramamANastayA devyA padmaki~njalkagandhayA
09140252 tanmukhAmodamuShito mumude.ahargaNAnbahUn
09140261 apashyannurvashImindro gandharvAnsamachodayat
09140262 urvashIrahitaM mahyamAsthAnaM nAtishobhate
09140271 te upetya mahArAtre tamasi pratyupasthite
09140272 urvashyA uraNau jahrurnyastau rAjani jAyayA
09140281 nishamyAkranditaM devI putrayornIyamAnayoH
09140282 hatAsmyahaM kunAthena napuMsA vIramAninA
09140291 yadvishrambhAdahaM naShTA hR^itApatyA cha dasyubhiH
09140292 yaH shete nishi santrasto yathA nArI divA pumAn
09140301 iti vAksAyakairbiddhaH pratottrairiva ku~njaraH
09140302 nishi nistriMshamAdAya vivastro.abhyadravadruShA
09140311 te visR^ijyoraNau tatra vyadyotanta sma vidyutaH
09140312 AdAya meShAvAyAntaM nagnamaikShata sA patim
09140321 ailo.api shayane jAyAmapashyanvimanA iva
09140322 tachchitto vihvalaH shochanbabhrAmonmattavanmahIm
09140331 sa tAM vIkShya kurukShetre sarasvatyAM cha tatsakhIH
09140332 pa~ncha prahR^iShTavadanaH prAha sUktaM purUravAH
09140341 aho jAye tiShTha tiShTha ghore na tyaktumarhasi
09140342 mAM tvamadyApyanirvR^itya vachAMsi kR^iNavAvahai
09140351 sudeho.ayaM patatyatra devi dUraM hR^itastvayA
09140352 khAdantyenaM vR^ikA gR^idhrAstvatprasAdasya nAspadam
09140360 urvashyuvAcha
09140361 mA mR^ithAH puruSho.asi tvaM mA sma tvAdyurvR^ikA ime
09140362 kvApi sakhyaM na vai strINAM vR^ikANAM hR^idayaM yathA
09140371 striyo hyakaruNAH krUrA durmarShAH priyasAhasAH
09140372 ghnantyalpArthe.api vishrabdhaM patiM bhrAtaramapyuta
09140381 vidhAyAlIkavishrambhamaj~neShu tyaktasauhR^idAH
09140382 navaM navamabhIpsantyaH puMshchalyaH svairavR^ittayaH
09140391 saMvatsarAnte hi bhavAnekarAtraM mayeshvaraH
09140392 raMsyatyapatyAni cha te bhaviShyantyaparANi bhoH
09140401 antarvatnImupAlakShya devIM sa prayayau purIm
09140402 punastatra gato.abdAnte urvashIM vIramAtaram
09140411 upalabhya mudA yuktaH samuvAsa tayA nishAm
09140412 athainamurvashI prAha kR^ipaNaM virahAturam
09140421 gandharvAnupadhAvemAMstubhyaM dAsyanti mAmiti
09140422 tasya saMstuvatastuShTA agnisthAlIM dadurnR^ipa
09140423 urvashIM manyamAnastAM so.abudhyata charanvane
09140431 sthAlIM nyasya vane gatvA gR^ihAnAdhyAyato nishi
09140432 tretAyAM sampravR^ittAyAM manasi trayyavartata
09140441 sthAlIsthAnaM gato.ashvatthaM shamIgarbhaM vilakShya saH
09140442 tena dve araNI kR^itvA urvashIlokakAmyayA
09140451 urvashIM mantrato dhyAyannadharAraNimuttarAm
09140452 AtmAnamubhayormadhye yattatprajananaM prabhuH
09140461 tasya nirmanthanAjjAto jAtavedA vibhAvasuH
09140462 trayyA sa vidyayA rAj~nA putratve kalpitastrivR^it
09140471 tenAyajata yaj~neshaM bhagavantamadhokShajam
09140472 urvashIlokamanvichChansarvadevamayaM harim
09140481 eka eva purA vedaH praNavaH sarvavA~NmayaH
09140482 devo nArAyaNo nAnya eko.agnirvarNa eva cha
09140491 purUravasa evAsIttrayI tretAmukhe nR^ipa
09140492 agninA prajayA rAjA lokaM gAndharvameyivAn
09150010 shrIbAdarAyaNiruvAcha
09150011 ailasya chorvashIgarbhAtShaDAsannAtmajA nR^ipa
09150012 AyuH shrutAyuH satyAyU rayo.atha vijayo jayaH
09150021 shrutAyorvasumAnputraH satyAyoshcha shruta~njayaH
09150022 rayasya suta ekashcha jayasya tanayo.amitaH
09150031 bhImastu vijayasyAtha kA~nchano hotrakastataH
09150032 tasya jahnuH suto ga~NgAM gaNDUShIkR^itya yo.apibat
09150033 jahnostu purustasyAtha balAkashchAtmajo.ajakaH
09150041 tataH kushaH kushasyApi kushAmbustanayo vasuH
09150042 kushanAbhashcha chatvAro gAdhirAsItkushAmbujaH
09150051 tasya satyavatIM kanyAmR^ichIko.ayAchata dvijaH
09150052 varaM visadR^ishaM matvA gAdhirbhArgavamabravIt
09150061 ekataH shyAmakarNAnAM hayAnAM chandravarchasAm
09150062 sahasraM dIyatAM shulkaM kanyAyAH kushikA vayam
09150071 ityuktastanmataM j~nAtvA gataH sa varuNAntikam
09150072 AnIya dattvA tAnashvAnupayeme varAnanAm
09150081 sa R^iShiH prArthitaH patnyA shvashrvA chApatyakAmyayA
09150082 shrapayitvobhayairmantraishcharuM snAtuM gato muniH
09150091 tAvatsatyavatI mAtrA svacharuM yAchitA satI
09150092 shreShThaM matvA tayAyachChanmAtre mAturadatsvayam
09150101 tadviditvA muniH prAha patnIM kaShTamakAraShIH
09150102 ghoro daNDadharaH putro bhrAtA te brahmavittamaH
09150111 prasAditaH satyavatyA maivaM bhUriti bhArgavaH
09150112 atha tarhi bhavetpautrojamadagnistato.abhavat
09150121 sA chAbhUtsumahatpuNyA kaushikI lokapAvanI
09150122 reNoH sutAM reNukAM vai jamadagniruvAha yAm
09150131 tasyAM vai bhArgavaR^iSheH sutA vasumadAdayaH
09150132 yavIyAnjaj~na eteShAM rAma ityabhivishrutaH
09150141 yamAhurvAsudevAMshaM haihayAnAM kulAntakam
09150142 triHsaptakR^itvo ya imAM chakre niHkShatriyAM mahIm
09150151 dR^iptaM kShatraM bhuvo bhAramabrahmaNyamanInashat
09150152 rajastamovR^itamahanphalgunyapi kR^ite.aMhasi
09150160 shrIrAjovAcha
09150161 kiM tadaMho bhagavato rAjanyairajitAtmabhiH
09150162 kR^itaM yena kulaM naShTaM kShatriyANAmabhIkShNashaH
09150170 shrIbAdarAyaNiruvAcha
09150171 haihayAnAmadhipatirarjunaH kShatriyarShabhaH
09150172 dattaM nArAyaNAMshAMshamArAdhya parikarmabhiH
09150181 bAhUndashashataM lebhe durdharShatvamarAtiShu
09150182 avyAhatendriyaujaH shrI tejovIryayashobalam
09150191 yogeshvaratvamaishvaryaM guNA yatrANimAdayaH
09150192 chachArAvyAhatagatirlokeShu pavano yathA
09150201 strIratnairAvR^itaH krIDanrevAmbhasi madotkaTaH
09150202 vaijayantIM srajaM bibhradrurodha saritaM bhujaiH
09150211 viplAvitaM svashibiraM pratisrotaHsarijjalaiH
09150212 nAmR^iShyattasya tadvIryaM vIramAnI dashAnanaH
09150221 gR^ihIto lIlayA strINAM samakShaM kR^itakilbiShaH
09150222 mAhiShmatyAM sanniruddho mukto yena kapiryathA
09150231 sa ekadA tu mR^igayAM vicharanvijane vane
09150232 yadR^ichChayAshramapadaM jamadagnerupAvishat
09150241 tasmai sa naradevAya munirarhaNamAharat
09150242 sasainyAmAtyavAhAya haviShmatyA tapodhanaH
09150251 sa vai ratnaM tu taddR^iShTvA AtmaishvaryAtishAyanam
09150252 tannAdriyatAgnihotryAM sAbhilAShaH sahaihayaH
09150261 havirdhAnImR^iSherdarpAnnarAnhartumachodayat
09150262 te cha mAhiShmatIM ninyuH savatsAM krandatIM balAt
09150271 atha rAjani niryAte rAma Ashrama AgataH
09150272 shrutvA tattasya daurAtmyaM chukrodhAhirivAhataH
09150281 ghoramAdAya parashuM satUNaM varma kArmukam
09150282 anvadhAvata durmarSho mR^igendra iva yUthapam
09150291 tamApatantaM bhR^iguvaryamojasA dhanurdharaM bANaparashvadhAyudham
09150292 aiNeyacharmAmbaramarkadhAmabhiryutaM jaTAbhirdadR^ishe purIM vishan
09150301 achodayaddhastirathAshvapattibhirgadAsibANarShTishataghnishaktibhiH
09150302 akShauhiNIH saptadashAtibhIShaNAstA rAma eko bhagavAnasUdayat
09150311 yato yato.asau praharatparashvadho mano.anilaujAH parachakrasUdanaH
09150312 tatashtatasChinnabhujorukandharA nipetururvyAM hatasUtavAhanAH
09150321 dR^iShTvA svasainyaM rudhiraughakardame raNAjire rAmakuThArasAyakaiH
09150322 vivR^ikNavarmadhvajachApavigrahaM nipAtitaM haihaya ApatadruShA
09150331 athArjunaH pa~nchashateShu bAhubhirdhanuHShu bANAnyugapatsa sandadhe
09150332 rAmAya rAmo.astrabhR^itAM samagraNIstAnyekadhanveShubhirAchChinatsamam
09150341 punaH svahastairachalAnmR^idhe.a~NghripAnutkShipya vegAdabhidhAvato yudhi
09150342 bhujAnkuThAreNa kaThoraneminA chichCheda rAmaH prasabhaM tvaheriva
09150351 kR^ittabAhoH shirastasya gireH shR^i~NgamivAharat
09150352 hate pitari tatputrA ayutaM dudruvurbhayAt
09150361 agnihotrImupAvartya savatsAM paravIrahA
09150362 samupetyAshramaM pitre parikliShTAM samarpayat
09150371 svakarma tatkR^itaM rAmaH pitre bhrAtR^ibhya eva cha
09150372 varNayAmAsa tachChrutvAjamadagnirabhAShata
09150381 rAma rAma mahAbAho bhavAnpApamakAraShIt
09150382 avadhInnaradevaM yatsarvadevamayaM vR^ithA
09150391 vayaM hi brAhmaNAstAta kShamayArhaNatAM gatAH
09150392 yayA lokagururdevaH pArameShThyamagAtpadam
09150401 kShamayA rochate lakShmIrbrAhmI saurI yathA prabhA
09150402 kShamiNAmAshu bhagavAMstuShyate harirIshvaraH
09150411 rAj~no mUrdhAbhiShiktasya vadho brahmavadhAdguruH
09150412 tIrthasaMsevayA chAMho jahya~NgAchyutachetanaH
09160010 shrIshuka uvAcha
09160011 pitropashikShito rAmastatheti kurunandana
09160012 saMvatsaraM tIrthayAtrAM charitvAshramamAvrajat
09160021 kadAchidreNukA yAtA ga~NgAyAM padmamAlinam
09160022 gandharvarAjaM krIDantamapsarobhirapashyata
09160031 vilokayantI krIDantamudakArthaM nadIM gatA
09160032 homavelAM na sasmAra ki~nchichchitrarathaspR^ihA
09160041 kAlAtyayaM taM vilokya muneH shApavisha~NkitA
09160042 Agatya kalashaM tasthau purodhAya kR^itA~njaliH
09160051 vyabhichAraM munirj~nAtvA patnyAH prakupito.abravIt
09160052 ghnatainAM putrakAH pApAmityuktAste na chakrire
09160061 rAmaH sa~nchoditaH pitrA bhrAtnmAtrA sahAvadhIt
09160062 prabhAvaj~no muneH samyaksamAdhestapasashcha saH
09160071 vareNa chChandayAmAsa prItaH satyavatIsutaH
09160072 vavre hatAnAM rAmo.api jIvitaM chAsmR^itiM vadhe
09160081 uttasthuste kushalino nidrApAya ivA~njasA
09160082 piturvidvAMstapovIryaM rAmashchakre suhR^idvadham
09160091 ye.arjunasya sutA rAjansmarantaH svapiturvadham
09160092 rAmavIryaparAbhUtA lebhire sharma na kvachit
09160101 ekadAshramato rAme sabhrAtari vanaM gate
09160102 vairaM siShAdhayiShavo labdhachChidrA upAgaman
09160111 dR^iShTvAgnyAgAra AsInamAveshitadhiyaM munim
09160112 bhagavatyuttamashloke jaghnuste pApanishchayAH
09160121 yAchyamAnAH kR^ipaNayA rAmamAtrAtidAruNAH
09160122 prasahya shira utkR^itya ninyuste kShatrabandhavaH
09160131 reNukA duHkhashokArtA nighnantyAtmAnamAtmanA
09160132 rAma rAmeti tAteti vichukroshochchakaiH satI
09160141 tadupashrutya dUrasthA hA rAmetyArtavatsvanam
09160142 tvarayAshramamAsAdya dadR^ishuH pitaraM hatam
09160151 te duHkharoShAmarShArti shokavegavimohitAH
09160152 hA tAta sAdho dharmiShTha tyaktvAsmAnsvargato bhavAn
09160161 vilapyaivaM piturdehaM nidhAya bhrAtR^iShu svayam
09160162 pragR^ihya parashuM rAmaH kShatrAntAya mano dadhe
09160171 gatvA mAhiShmatIM rAmo brahmaghnavihatashriyam
09160172 teShAM sa shIrShabhI rAjanmadhye chakre mahAgirim
09160181 tadraktena nadIM ghorAmabrahmaNyabhayAvahAm
09160182 hetuM kR^itvA pitR^ivadhaM kShatre.ama~NgalakAriNi
09160191 triHsaptakR^itvaH pR^ithivIM kR^itvA niHkShatriyAM prabhuH
09160192 samantapa~nchake chakre shoNitodAnhradAnnava
09160201 pituH kAyena sandhAya shira AdAya barhiShi
09160202 sarvadevamayaM devamAtmAnamayajanmakhaiH
09160211 dadau prAchIM dishaM hotre brahmaNe dakShiNAM disham
09160212 adhvaryave pratIchIM vai udgAtre uttarAM disham
09160221 anyebhyo.avAntaradishaH kashyapAya cha madhyataH
09160222 AryAvartamupadraShTre sadasyebhyastataH param
09160231 tatashchAvabhR^ithasnAna vidhUtAsheShakilbiShaH
09160232 sarasvatyAM mahAnadyAM reje vyabbhra ivAMshumAn
09160241 svadehaM jamadagnistu labdhvA saMj~nAnalakShaNam
09160242 R^iShINAM maNDale so.abhUtsaptamo rAmapUjitaH
09160251 jAmadagnyo.api bhagavAnrAmaH kamalalochanaH
09160252 AgAminyantare rAjanvartayiShyati vai bR^ihat
09160261 Aste.adyApi mahendrAdrau nyastadaNDaH prashAntadhIH
09160262 upagIyamAnacharitaH siddhagandharvachAraNaiH
09160271 evaM bhR^iguShu vishvAtmA bhagavAnharirIshvaraH
09160272 avatIrya paraM bhAraM bhuvo.ahanbahusho nR^ipAn
09160281 gAdherabhUnmahAtejAH samiddha iva pAvakaH
09160282 tapasA kShAtramutsR^ijya yo lebhe brahmavarchasam
09160291 vishvAmitrasya chaivAsanputrA ekashataM nR^ipa
09160292 madhyamastu madhuchChandA madhuchChandasa eva te
09160301 putraM kR^itvA shunaHshephaM devarAtaM cha bhArgavam
09160302 AjIgartaM sutAnAha jyeShTha eSha prakalpyatAm
09160311 yo vai harishchandramakhe vikrItaH puruShaH pashuH
09160312 stutvA devAnprajeshAdInmumuche pAshabandhanAt
09160321 yo rAto devayajane devairgAdhiShu tApasaH
09160322 devarAta iti khyAtaH shunaHshephastu bhArgavaH
09160331 ye madhuchChandaso jyeShThAH kushalaM menire na tat
09160332 ashapattAnmuniH kruddho mlechChA bhavata durjanAH
09160341 sa hovAcha madhuchChandAH sArdhaM pa~nchAshatA tataH
09160342 yanno bhavAnsa~njAnIte tasmiMstiShThAmahe vayam
09160351 jyeShThaM mantradR^ishaM chakrustvAmanva~ncho vayaM sma hi
09160352 vishvAmitraH sutAnAha vIravanto bhaviShyatha
09160353 ye mAnaM me.anugR^ihNanto vIravantamakarta mAm
09160361 eSha vaH kushikA vIro devarAtastamanvita
09160362 anye chAShTakahArIta jayakratumadAdayaH
09160371 evaM kaushikagotraM tu vishvAmitraiH pR^ithagvidham
09160372 pravarAntaramApannaM taddhi chaivaM prakalpitam
09170010 shrIbAdarAyaNiruvAcha
09170011 yaH purUravasaH putra AyustasyAbhavansutAH
09170012 nahuShaH kShatravR^iddhashcha rajI rAbhashcha vIryavAn
09170021 anenA iti rAjendra shR^iNu kShatravR^idho.anvayam
09170022 kShatravR^iddhasutasyAsansuhotrasyAtmajAstrayaH
09170031 kAshyaH kusho gR^itsamada iti gR^itsamadAdabhUt
09170032 shunakaH shaunako yasya bahvR^ichapravaro muniH
09170041 kAshyasya kAshistatputro rAShTro dIrghatamaHpitA
09170042 dhanvantarirdIrghatamasa AyurvedapravartakaH
09170051 yaj~nabhugvAsudevAMshaH smR^itamAtrArtinAshanaH
09170052 tatputraH ketumAnasya jaj~ne bhImarathastataH
09170061 divodAso dyumAMstasmAtpratardana iti smR^itaH
09170062 sa eva shatrujidvatsa R^itadhvaja itIritaH
09170063 tathA kuvalayAshveti prokto.alarkAdayastataH
09170071 ShaShTiM varShasahasrANi ShaShTiM varShashatAni cha
09170072 nAlarkAdaparo rAjanbubhuje medinIM yuvA
09170081 alarkAtsantatistasmAtsunItho.atha niketanaH
09170082 dharmaketuH sutastasmAtsatyaketurajAyata
09170091 dhR^iShTaketustatastasmAtsukumAraH kShitIshvaraH
09170092 vItihotro.asya bhargo.ato bhArgabhUmirabhUnnR^ipa
09170101 itIme kAshayo bhUpAH kShatravR^iddhAnvayAyinaH
09170102 rAbhasya rabhasaH putro gambhIrashchAkriyastataH
09170111 tadgotraM brahmavijjaj~ne shR^iNu vaMshamanenasaH
09170112 shuddhastataH shuchistasmAchchitrakR^iddharmasArathiH
09170121 tataH shAntarajo jaj~ne kR^itakR^ityaH sa AtmavAn
09170122 rajeH pa~nchashatAnyAsanputrANAmamitaujasAm
09170131 devairabhyarthito daityAnhatvendrAyAdadAddivam
09170132 indrastasmai punardattvA gR^ihItvA charaNau rajeH
09170141 AtmAnamarpayAmAsa prahrAdAdyarisha~NkitaH
09170142 pitaryuparate putrA yAchamAnAya no daduH
09170151 triviShTapaM mahendrAya yaj~nabhAgAnsamAdaduH
09170152 guruNA hUyamAne.agnau balabhittanayAnrajeH
09170161 avadhIdbhraMshitAnmArgAnna kashchidavasheShitaH
09170162 kushAtpratiH kShAtravR^iddhAtsa~njayastatsuto jayaH
09170171 tataH kR^itaH kR^itasyApi jaj~ne haryabalo nR^ipaH
09170172 sahadevastato hIno jayasenastu tatsutaH
09170181 sa~NkR^itistasya cha jayaH kShatradharmA mahArathaH
09170182 kShatravR^iddhAnvayA bhUpA ime shR^iNvatha nAhuShAn
09180010 shrIshuka uvAcha
09180011 yatiryayAtiH saMyAtirAyatirviyatiH kR^itiH
09180012 ShaDime nahuShasyAsannindriyANIva dehinaH
09180021 rAjyaM naichChadyatiH pitrA dattaM tatpariNAmavit
09180022 yatra praviShTaH puruSha AtmAnaM nAvabudhyate
09180031 pitari bhraMshite sthAnAdindrANyA dharShaNAddvijaiH
09180032 prApite.ajagaratvaM vai yayAtirabhavannR^ipaH
09180041 chatasR^iShvAdishaddikShu bhrAtnbhrAtA yavIyasaH
09180042 kR^itadAro jugoporvIM kAvyasya vR^iShaparvaNaH
09180050 shrIrAjovAcha
09180051 brahmarShirbhagavAnkAvyaH kShatrabandhushcha nAhuShaH
09180052 rAjanyaviprayoH kasmAdvivAhaH pratilomakaH
09180060 shrIshuka uvAcha
09180061 ekadA dAnavendrasya sharmiShThA nAma kanyakA
09180062 sakhIsahasrasaMyuktA guruputryA cha bhAminI
09180071 devayAnyA purodyAne puShpitadrumasa~Nkule
09180072 vyacharatkalagItAli nalinIpuline.abalA
09180081 tA jalAshayamAsAdya kanyAH kamalalochanAH
09180082 tIre nyasya dukUlAni vijahruH si~nchatIrmithaH
09180091 vIkShya vrajantaM girishaM saha devyA vR^iShasthitam
09180092 sahasottIrya vAsAMsi paryadhurvrIDitAH striyaH
09180101 sharmiShThAjAnatI vAso guruputryAH samavyayat
09180102 svIyaM matvA prakupitA devayAnIdamabravIt
09180111 aho nirIkShyatAmasyA dAsyAH karma hyasAmpratam
09180112 asmaddhAryaM dhR^itavatI shunIva haviradhvare
09180121 yairidaM tapasA sR^iShTaM mukhaM puMsaH parasya ye
09180122 dhAryate yairiha jyotiH shivaH panthAH pradarshitaH
09180131 yAnvandantyupatiShThante lokanAthAH sureshvarAH
09180132 bhagavAnapi vishvAtmA pAvanaH shrIniketanaH
09180141 vayaM tatrApi bhR^igavaH shiShyo.asyA naH pitAsuraH
09180142 asmaddhAryaM dhR^itavatI shUdro vedamivAsatI
09180151 evaM kShipantIM sharmiShThA guruputrImabhAShata
09180152 ruShA shvasantyura~NgIva dharShitA daShTadachChadA
09180161 AtmavR^ittamavij~nAya katthase bahu bhikShuki
09180162 kiM na pratIkShase.asmAkaM gR^ihAnbalibhujo yathA
09180171 evaMvidhaiH suparuShaiH kShiptvAchAryasutAM satIm
09180172 sharmiShThA prAkShipatkUpe vAsashchAdAya manyunA
09180181 tasyAM gatAyAM svagR^ihaM yayAtirmR^igayAM charan
09180182 prApto yadR^ichChayA kUpe jalArthI tAM dadarsha ha
09180191 dattvA svamuttaraM vAsastasyai rAjA vivAsase
09180192 gR^ihItvA pANinA pANimujjahAra dayAparaH
09180201 taM vIramAhaushanasI premanirbharayA girA
09180202 rAjaMstvayA gR^ihIto me pANiH parapura~njaya
09180211 hastagrAho.aparo mA bhUdgR^ihItAyAstvayA hi me
09180212 eSha IshakR^ito vIra sambandho nau na pauruShaH
09180213 yadidaM kUpamagnAyA bhavato darshanaM mama
09180221 na brAhmaNo me bhavitA hastagrAho mahAbhuja
09180222 kachasya bArhaspatyasya shApAdyamashapaM purA
09180231 yayAtiranabhipretaM daivopahR^itamAtmanaH
09180232 manastu tadgataM buddhvA pratijagrAha tadvachaH
09180241 gate rAjani sA dhIre tatra sma rudatI pituH
09180242 nyavedayattataH sarvamuktaM sharmiShThayA kR^itam
09180251 durmanA bhagavAnkAvyaH paurohityaM vigarhayan
09180252 stuvanvR^ittiM cha kApotIM duhitrA sa yayau purAt
09180261 vR^iShaparvA tamAj~nAya pratyanIkavivakShitam
09180262 guruM prasAdayanmUrdhnA pAdayoH patitaH pathi
09180271 kShaNArdhamanyurbhagavAnshiShyaM vyAchaShTa bhArgavaH
09180272 kAmo.asyAH kriyatAM rAjannainAM tyaktumihotsahe
09180281 tathetyavasthite prAha devayAnI manogatam
09180282 pitrA dattA yato yAsye sAnugA yAtu mAmanu
09180291 pitrA dattA devayAnyai sharmiShThA sAnugA tadA
09180292 svAnAM tatsa~NkaTaM vIkShya tadarthasya cha gauravam
09180293 devayAnIM paryacharatstrIsahasreNa dAsavat
09180301 nAhuShAya sutAM dattvA saha sharmiShThayoshanA
09180302 tamAha rAjanCharmiShThAmAdhAstalpe na karhichit
09180311 vilokyaushanasIM rAja~nCharmiShThA suprajAM kvachit
09180312 tameva vavre rahasi sakhyAH patimR^itau satI
09180321 rAjaputryArthito.apatye dharmaM chAvekShya dharmavit
09180322 smaranChukravachaH kAle diShTamevAbhyapadyata
09180331 yaduM cha turvasuM chaiva devayAnI vyajAyata
09180332 druhyuM chAnuM cha pUruM cha sharmiShThA vArShaparvaNI
09180341 garbhasambhavamAsuryA bharturvij~nAya mAninI
09180342 devayAnI piturgehaM yayau krodhavimUrChitA
09180351 priyAmanugataH kAmI vachobhirupamantrayan
09180352 na prasAdayituM sheke pAdasaMvAhanAdibhiH
09180361 shukrastamAha kupitaH strIkAmAnR^itapUruSha
09180362 tvAM jarA vishatAM manda virUpakaraNI nR^iNAm
09180370 shrIyayAtiruvAcha
09180371 atR^ipto.asmyadya kAmAnAM brahmanduhitari sma te
09180372 vyatyasyatAM yathAkAmaM vayasA yo.abhidhAsyati
09180381 iti labdhavyavasthAnaH putraM jyeShThamavochata
09180382 yado tAta pratIchChemAM jarAM dehi nijaM vayaH
09180391 mAtAmahakR^itAM vatsa na tR^ipto viShayeShvaham
09180392 vayasA bhavadIyena raMsye katipayAH samAH
09180400 shrIyaduruvAcha
09180401 notsahe jarasA sthAtumantarA prAptayA tava
09180402 aviditvA sukhaM grAmyaM vaitR^iShNyaM naiti pUruShaH
09180411 turvasushchoditaH pitrA druhyushchAnushcha bhArata
09180412 pratyAchakhyuradharmaj~nA hyanitye nityabuddhayaH
09180421 apR^ichChattanayaM pUruM vayasonaM guNAdhikam
09180422 na tvamagrajavadvatsa mAM pratyAkhyAtumarhasi
09180430 shrIpUruruvAcha
09180431 ko nu loke manuShyendra piturAtmakR^itaH pumAn
09180432 pratikartuM kShamo yasya prasAdAdvindate param
09180441 uttamashchintitaM kuryAtproktakArI tu madhyamaH
09180442 adhamo.ashraddhayA kuryAdakartochcharitaM pituH
09180451 iti pramuditaH pUruH pratyagR^ihNAjjarAM pituH
09180452 so.api tadvayasA kAmAnyathAvajjujuShe nR^ipa
09180461 saptadvIpapatiH saMyakpitR^ivatpAlayanprajAH
09180462 yathopajoShaM viShayA~njujuShe.avyAhatendriyaH
09180471 devayAnyapyanudinaM manovAgdehavastubhiH
09180472 preyasaH paramAM prItimuvAha preyasI rahaH
09180481 ayajadyaj~napuruShaM kratubhirbhUridakShiNaiH
09180482 sarvadevamayaM devaM sarvavedamayaM harim
09180491 yasminnidaM virachitaM vyomnIva jaladAvaliH
09180492 nAneva bhAti nAbhAti svapnamAyAmanorathaH
09180501 tameva hR^idi vinyasya vAsudevaM guhAshayam
09180502 nArAyaNamaNIyAMsaM nirAshIrayajatprabhum
09180511 evaM varShasahasrANi manaHShaShThairmanaHsukham
09180512 vidadhAno.api nAtR^ipyatsArvabhaumaH kadindriyaiH
09190010 shrIshuka uvAcha
09190011 sa itthamAcharankAmAnstraiNo.apahnavamAtmanaH
09190012 buddhvA priyAyai nirviNNo gAthAmetAmagAyata
09190021 shR^iNu bhArgavyamUM gAthAM madvidhAcharitAM bhuvi
09190022 dhIrA yasyAnushochanti vane grAmanivAsinaH
09190031 basta eko vane kashchidvichinvanpriyamAtmanaH
09190032 dadarsha kUpe patitAM svakarmavashagAmajAm
09190041 tasyA uddharaNopAyaM bastaH kAmI vichintayan
09190042 vyadhatta tIrthamuddhR^itya viShANAgreNa rodhasI
09190051 sottIrya kUpAtsushroNI tameva chakame kila
09190052 tayA vR^itaM samudvIkShya bahvyo.ajAH kAntakAminIH
09190061 pIvAnaM shmashrulaM preShThaM mIDhvAMsaM yAbhakovidam
09190062 sa eko.ajavR^iShastAsAM bahvInAM rativardhanaH
09190063 reme kAmagrahagrasta AtmAnaM nAvabudhyata
09190071 tameva preShThatamayA ramamANamajAnyayA
09190072 vilokya kUpasaMvignA nAmR^iShyadbastakarma tat
09190081 taM durhR^idaM suhR^idrUpaM kAminaM kShaNasauhR^idam
09190082 indriyArAmamutsR^ijya svAminaM duHkhitA yayau
09190091 so.api chAnugataH straiNaH kR^ipaNastAM prasAditum
09190092 kurvanniDaviDAkAraM nAshaknotpathi sandhitum
09190101 tasya tatra dvijaH kashchidajAsvAmyachChinadruShA
09190102 lambantaM vR^iShaNaM bhUyaH sandadhe.arthAya yogavit
09190111 sambaddhavR^iShaNaH so.api hyajayA kUpalabdhayA
09190112 kAlaM bahutithaM bhadre kAmairnAdyApi tuShyati
09190121 tathAhaM kR^ipaNaH subhru bhavatyAH premayantritaH
09190122 AtmAnaM nAbhijAnAmi mohitastava mAyayA
09190131 yatpR^ithivyAM vrIhiyavaM hiraNyaM pashavaH striyaH
09190132 na duhyanti manaHprItiM puMsaH kAmahatasya te
09190141 na jAtu kAmaH kAmAnAmupabhogena shAMyati
09190142 haviShA kR^iShNavartmeva bhUya evAbhivardhate
09190151 yadA na kurute bhAvaM sarvabhUteShvama~Ngalam
09190152 samadR^iShTestadA puMsaH sarvAH sukhamayA dishaH
09190161 yA dustyajA durmatibhirjIryato yA na jIryate
09190162 tAM tR^iShNAM duHkhanivahAM sharmakAmo drutaM tyajet
09190171 mAtrA svasrA duhitrA vA nAviviktAsano bhavet
09190172 balavAnindriyagrAmo vidvAMsamapi karShati
09190181 pUrNaM varShasahasraM me viShayAnsevato.asakR^it
09190182 tathApi chAnusavanaM tR^iShNA teShUpajAyate
09190191 tasmAdetAmahaM tyaktvA brahmaNyadhyAya mAnasam
09190192 nirdvandvo niraha~NkArashchariShyAmi mR^igaiH saha
09190201 dR^iShTaM shrutamasadbuddhvA nAnudhyAyenna sandishet
09190202 saMsR^itiM chAtmanAshaM cha tatra vidvAnsa AtmadR^ik
09190211 ityuktvA nAhuSho jAyAM tadIyaM pUrave vayaH
09190212 dattvA svajarasaM tasmAdAdade vigataspR^ihaH
09190221 dishi dakShiNapUrvasyAM druhyuM dakShiNato yadum
09190222 pratIchyAM turvasuM chakra udIchyAmanumIshvaram
09190231 bhUmaNDalasya sarvasya pUrumarhattamaM vishAm
09190232 abhiShichyAgrajAMstasya vashe sthApya vanaM yayau
09190241 AsevitaM varShapUgAnShaDvargaM viShayeShu saH
09190242 kShaNena mumuche nIDaM jAtapakSha iva dvijaH
09190251 sa tatra nirmuktasamastasa~Nga AtmAnubhUtyA vidhutatrili~NgaH
09190252 pare.amale brahmaNi vAsudeve lebhe gatiM bhAgavatIM pratItaH
09190261 shrutvA gAthAM devayAnI mene prastobhamAtmanaH
09190262 strIpuMsoH snehavaiklavyAtparihAsamiveritam
09190271 sA sannivAsaM suhR^idAM prapAyAmiva gachChatAm
09190272 vij~nAyeshvaratantrANAM mAyAvirachitaM prabhoH
09190281 sarvatra sa~NgamutsR^ijya svapnaupamyena bhArgavI
09190282 kR^iShNe manaH samAveshya vyadhunolli~NgamAtmanaH
09190291 namastubhyaM bhagavate vAsudevAya vedhase
09190292 sarvabhUtAdhivAsAya shAntAya bR^ihate namaH
09200010 shrIbAdarAyaNiruvAcha
09200011 pUrorvaMshaM pravakShyAmi yatra jAto.asi bhArata
09200012 yatra rAjarShayo vaMshyA brahmavaMshyAshcha jaj~nire
09200021 janamejayo hyabhUtpUroH prachinvAMstatsutastataH
09200022 pravIro.atha manusyurvai tasmAchchArupado.abhavat
09200031 tasya sudyurabhUtputrastasmAdbahugavastataH
09200032 saMyAtistasyAhaMyAtI raudrAshvastatsutaH smR^itaH
09200041 R^iteyustasya kakSheyuH sthaNDileyuH kR^iteyukaH
09200042 jaleyuH sannateyushcha dharmasatyavrateyavaH
09200051 dashaite.apsarasaH putrA vaneyushchAvamaH smR^itaH
09200052 ghR^itAchyAmindriyANIva mukhyasya jagadAtmanaH
09200061 R^iteyo rantinAvo.abhUttrayastasyAtmajA nR^ipa
09200062 sumatirdhruvo.apratirathaH kaNvo.apratirathAtmajaH
09200071 tasya medhAtithistasmAtpraskannAdyA dvijAtayaH
09200072 putro.abhUtsumate rebhirduShmantastatsuto mataH
09200081 duShmanto mR^igayAM yAtaH kaNvAshramapadaM gataH
09200082 tatrAsInAM svaprabhayA maNDayantIM ramAmiva
09200091 vilokya sadyo mumuhe devamAyAmiva striyam
09200092 babhAShe tAM varArohAM bhaTaiH katipayairvR^itaH
09200101 taddarshanapramuditaH sannivR^ittaparishramaH
09200102 paprachCha kAmasantaptaH prahasa~nshlakShNayA girA
09200111 kA tvaM kamalapatrAkShi kasyAsi hR^idaya~Ngame
09200112 kiM svichchikIrShitaM tatra bhavatyA nirjane vane
09200121 vyaktaM rAjanyatanayAM vedmyahaM tvAM sumadhyame
09200122 na hi chetaH pauravANAmadharme ramate kvachit
09200130 shrIshakuntalovAcha
09200131 vishvAmitrAtmajaivAhaM tyaktA menakayA vane
09200132 vedaitadbhagavAnkaNvo vIra kiM karavAma te
09200141 AsyatAM hyaravindAkSha gR^ihyatAmarhaNaM cha naH
09200142 bhujyatAM santi nIvArA uShyatAM yadi rochate
09200150 shrIduShmanta uvAcha
09200151 upapannamidaM subhru jAtAyAH kushikAnvaye
09200152 svayaM hi vR^iNute rAj~nAM kanyakAH sadR^ishaM varam
09200161 omityukte yathAdharmamupayeme shakuntalAm
09200162 gAndharvavidhinA rAjA deshakAlavidhAnavit
09200171 amoghavIryo rAjarShirmahiShyAM vIryamAdadhe
09200172 shvobhUte svapuraM yAtaH kAlenAsUta sA sutam
09200181 kaNvaH kumArasya vane chakre samuchitAH kriyAH
09200182 baddhvA mR^igendraM tarasA krIDati sma sa bAlakaH
09200191 taM duratyayavikrAntamAdAya pramadottamA
09200192 hareraMshAMshasambhUtaM bharturantikamAgamat
09200201 yadA na jagR^ihe rAjA bhAryAputrAvaninditau
09200202 shR^iNvatAM sarvabhUtAnAM khe vAgAhAsharIriNI
09200211 mAtA bhastrA pituH putro yena jAtaH sa eva saH
09200212 bharasva putraM duShmanta mAvamaMsthAH shakuntalAm
09200221 retodhAH putro nayati naradeva yamakShayAt
09200222 tvaM chAsya dhAtA garbhasya satyamAha shakuntalA
09200231 pitaryuparate so.api chakravartI mahAyashAH
09200232 mahimA gIyate tasya hareraMshabhuvo bhuvi
09200241 chakraM dakShiNahaste.asya padmakosho.asya pAdayoH
09200242 Ije mahAbhiShekeNa so.abhiShikto.adhirADvibhuH
09200251 pa~nchapa~nchAshatA medhyairga~NgAyAmanu vAjibhiH
09200252 mAmateyaM purodhAya yamunAmanu cha prabhuH
09200261 aShTasaptatimedhyAshvAnbabandha pradadadvasu
09200262 bharatasya hi dauShmanteragniH sAchIguNe chitaH
09200263 sahasraM badvasho yasminbrAhmaNA gA vibhejire
09200271 trayastriMshachChataM hyashvAnbaddhvA vismApayannR^ipAn
09200272 dauShmantiratyagAnmAyAM devAnAM gurumAyayau
09200281 mR^igAnChukladataH kR^iShNAnhiraNyena parIvR^itAn
09200282 adAtkarmaNi maShNAre niyutAni chaturdasha
09200291 bharatasya mahatkarma na pUrve nApare nR^ipAH
09200292 naivApurnaiva prApsyanti bAhubhyAM tridivaM yathA
09200301 kirAtahUNAnyavanAnpauNDrAnka~NkAnkhashAnChakAn
09200302 abrahmaNyanR^ipAMshchAhanmlechChAndigvijaye.akhilAn
09200311 jitvA purAsurA devAnye rasaukAMsi bhejire
09200312 devastriyo rasAM nItAH prANibhiH punarAharat
09200321 sarvAnkAmAnduduhatuH prajAnAM tasya rodasI
09200322 samAstriNavasAhasrIrdikShu chakramavartayat
09200331 sa saMrADlokapAlAkhyamaishvaryamadhirATshriyam
09200332 chakraM chAskhalitaM prANAnmR^iShetyupararAma ha
09200341 tasyAsannR^ipa vaidarbhyaH patnyastisraH susammatAH
09200342 jaghnustyAgabhayAtputrAnnAnurUpA itIrite
09200351 tasyaivaM vitathe vaMshe tadarthaM yajataH sutam
09200352 marutstomena maruto bharadvAjamupAdaduH
09200361 antarvatnyAM bhrAtR^ipatnyAM maithunAya bR^ihaspatiH
09200362 pravR^itto vArito garbhaM shaptvA vIryamupAsR^ijat
09200371 taM tyaktukAmAM mamatAM bhartustyAgavisha~NkitAm
09200372 nAmanirvAchanaM tasya shlokamenaM surA jaguH
09200381 mUDhe bhara dvAjamimaM bhara dvAjaM bR^ihaspate
09200382 yAtau yaduktvA pitarau bharadvAjastatastvayam
09200391 chodyamAnA surairevaM matvA vitathamAtmajam
09200392 vyasR^ijanmaruto.abibhrandatto.ayaM vitathe.anvaye
09210010 shrIshuka uvAcha
09210011 vitathasya sutAnmanyorbR^ihatkShatro jayastataH
09210012 mahAvIryo naro gargaH sa~NkR^itistu narAtmajaH
09210021 gurushcha rantidevashcha sa~NkR^iteH pANDunandana
09210022 rantidevasya mahimA ihAmutra cha gIyate
09210031 viyadvittasya dadato labdhaM labdhaM bubhukShataH
09210032 niShki~nchanasya dhIrasya sakuTumbasya sIdataH
09210041 vyatIyuraShTachatvAriMshadahAnyapibataH kila
09210042 ghR^itapAyasasaMyAvaM toyaM prAtarupasthitam
09210051 kR^ichChraprAptakuTumbasya kShuttR^iDbhyAM jAtavepathoH
09210052 atithirbrAhmaNaH kAle bhoktukAmasya chAgamat
09210061 tasmai saMvyabhajatso.annamAdR^itya shraddhayAnvitaH
09210062 hariM sarvatra sampashyansa bhuktvA prayayau dvijaH
09210071 athAnyo bhokShyamANasya vibhaktasya mahIpateH
09210072 vibhaktaM vyabhajattasmai vR^iShalAya hariM smaran
09210081 yAte shUdre tamanyo.agAdatithiH shvabhirAvR^itaH
09210082 rAjanme dIyatAmannaM sagaNAya bubhukShate
09210091 sa AdR^ityAvashiShTaM yadbahumAnapuraskR^itam
09210092 tachcha dattvA namashchakre shvabhyaH shvapataye vibhuH
09210101 pAnIyamAtramuchCheShaM tachchaikaparitarpaNam
09210102 pAsyataH pulkaso.abhyAgAdapo dehyashubhAya me
09210111 tasya tAM karuNAM vAchaM nishamya vipulashramAm
09210112 kR^ipayA bhR^ishasantapta idamAhAmR^itaM vachaH
09210121 na kAmaye.ahaM gatimIshvarAtparAmaShTarddhiyuktAmapunarbhavaM vA
09210122 ArtiM prapadye.akhiladehabhAjAmantaHsthito yena bhavantyaduHkhAH
09210131 kShuttR^iTshramo gAtraparibhramashcha dainyaM klamaH shokaviShAdamohAH
09210132 sarve nivR^ittAH kR^ipaNasya jantorjijIviShorjIvajalArpaNAnme
09210141 iti prabhAShya pAnIyaM mriyamANaH pipAsayA
09210142 pulkasAyAdadAddhIro nisargakaruNo nR^ipaH
09210151 tasya tribhuvanAdhIshAH phaladAH phalamichChatAm
09210152 AtmAnaM darshayAM chakrurmAyA viShNuvinirmitAH
09210161 sa vai tebhyo namaskR^itya niHsa~Ngo vigataspR^ihaH
09210162 vAsudeve bhagavati bhaktyA chakre manaH param
09210171 IshvarAlambanaM chittaM kurvato.ananyarAdhasaH
09210172 mAyA guNamayI rAjansvapnavatpratyalIyata
09210181 tatprasa~NgAnubhAvena rantidevAnuvartinaH
09210182 abhavanyoginaH sarve nArAyaNaparAyaNAH
09210191 gargAchChinistato gArgyaH kShatrAdbrahma hyavartata
09210192 duritakShayo mahAvIryAttasya trayyAruNiH kaviH
09210201 puShkarAruNirityatra ye brAhmaNagatiM gatAH
09210202 bR^ihatkShatrasya putro.abhUddhastI yaddhastinApuram
09210211 ajamIDho dvimIDhashcha purumIDhashcha hastinaH
09210212 ajamIDhasya vaMshyAH syuH priyamedhAdayo dvijAH
09210221 ajamIDhAdbR^ihadiShustasya putro bR^ihaddhanuH
09210222 bR^ihatkAyastatastasya putra AsIjjayadrathaH
09210231 tatsuto vishadastasya syenajitsamajAyata
09210232 ruchirAshvo dR^iDhahanuH kAshyo vatsashcha tatsutAH
09210241 ruchirAshvasutaH pAraH pR^ithusenastadAtmajaH
09210242 pArasya tanayo nIpastasya putrashataM tvabhUt
09210251 sa kR^itvyAM shukakanyAyAM brahmadattamajIjanat
09210252 yogI sa gavi bhAryAyAM viShvaksenamadhAtsutam
09210261 jaigIShavyopadeshena yogatantraM chakAra ha
09210262 udaksenastatastasmAdbhallATo bArhadIShavAH
09210271 yavInaro dvimIDhasya kR^itimAMstatsutaH smR^itaH
09210272 nAmnA satyadhR^itistasya dR^iDhanemiH supArshvakR^it
09210281 supArshvAtsumatistasya putraH sannatimAMstataH
09210282 kR^itI hiraNyanAbhAdyo yogaM prApya jagau sma ShaT
09210291 saMhitAH prAchyasAmnAM vai nIpo hyudgrAyudhastataH
09210292 tasya kShemyaH suvIro.atha suvIrasya ripu~njayaH
09210301 tato bahuratho nAma purumIDho.aprajo.abhavat
09210302 nalinyAmajamIDhasya nIlaH shAntistu tatsutaH
09210311 shAnteH sushAntistatputraH purujo.arkastato.abhavat
09210312 bharmyAshvastanayastasya pa~nchAsanmudgalAdayaH
09210321 yavInaro bR^ihadvishvaH kAmpillaH sa~njayaH sutAH
09210322 bharmyAshvaH prAha putrA me pa~nchAnAM rakShaNAya hi
09210331 viShayANAmalamime iti pa~nchAlasaMj~nitAH
09210332 mudgalAdbrahmanirvR^ittaM gotraM maudgalyasaMj~nitam
09210341 mithunaM mudgalAdbhArmyAddivodAsaH pumAnabhUt
09210342 ahalyA kanyakA yasyAM shatAnandastu gautamAt
09210351 tasya satyadhR^itiH putro dhanurvedavishAradaH
09210352 sharadvAMstatsuto yasmAdurvashIdarshanAtkila
09210361 sharastambe.apatadreto mithunaM tadabhUchChubham
09210362 taddR^iShTvA kR^ipayAgR^ihNAchChAntanurmR^igayAM charan
09210363 kR^ipaH kumAraH kanyA cha droNapatnyabhavatkR^ipI
09220010 shrIshuka uvAcha
09220011 mitrAyushcha divodAsAchchyavanastatsuto nR^ipa
09220012 sudAsaH sahadevo.atha somako jantujanmakR^it
09220021 tasya putrashataM teShAM yavIyAnpR^iShataH sutaH
09220022 sa tasmAddrupado jaj~ne sarvasampatsamanvitaH
09220023 drupadAddraupadI tasya dhR^iShTadyumnAdayaH sutAH
09220031 dhR^iShTadyumnAddhR^iShTaketurbhArmyAH pA~nchAlakA ime
09220032 yo.ajamIDhasuto hyanya R^ikShaH saMvaraNastataH
09220041 tapatyAM sUryakanyAyAM kurukShetrapatiH kuruH
09220042 parIkShiH sudhanurjahnurniShadhashcha kuroH sutAH
09220051 suhotro.abhUtsudhanuShashchyavano.atha tataH kR^itI
09220052 vasustasyoparicharo bR^ihadrathamukhAstataH
09220061 kushAmbamatsyapratyagra chedipAdyAshcha chedipAH
09220062 bR^ihadrathAtkushAgro.abhUdR^iShabhastasya tatsutaH
09220071 jaj~ne satyahito.apatyaM puShpavAMstatsuto jahuH
09220072 anyasyAmapi bhAryAyAM shakale dve bR^ihadrathAt
09220081 ye mAtrA bahirutsR^iShTe jarayA chAbhisandhite
09220082 jIva jIveti krIDantyA jarAsandho.abhavatsutaH
09220091 tatashcha sahadevo.abhUtsomApiryachChrutashravAH
09220092 parIkShiranapatyo.abhUtsuratho nAma jAhnavaH
09220101 tato vidUrathastasmAtsArvabhaumastato.abhavat
09220102 jayasenastattanayo rAdhiko.ato.ayutAyvabhUt
09220111 tatashchAkrodhanastasmAddevAtithiramuShya cha
09220112 R^ikShastasya dilIpo.abhUtpratIpastasya chAtmajaH
09220121 devApiH shAntanustasya bAhlIka iti chAtmajAH
09220122 pitR^irAjyaM parityajya devApistu vanaM gataH
09220131 abhavachChAntanU rAjA prA~NmahAbhiShasaMj~nitaH
09220132 yaM yaM karAbhyAM spR^ishati jIrNaM yauvanameti saH
09220141 shAntimApnoti chaivAgryAM karmaNA tena shAntanuH
09220142 samA dvAdasha tadrAjye na vavarSha yadA vibhuH
09220151 shAntanurbrAhmaNairuktaH parivettAyamagrabhuk
09220152 rAjyaM dehyagrajAyAshu purarAShTravivR^iddhaye
09220161 evamukto dvijairjyeShThaM ChandayAmAsa so.abravIt
09220162 tanmantriprahitairviprairvedAdvibhraMshito girA
09220171 vedavAdAtivAdAnvai tadA devo vavarSha ha
09220172 devApiryogamAsthAya kalApagrAmamAshritaH
09220181 somavaMshe kalau naShTe kR^itAdau sthApayiShyati
09220182 bAhlIkAtsomadatto.abhUdbhUrirbhUrishravAstataH
09220191 shalashcha shAntanorAsIdga~NgAyAM bhIShma AtmavAn
09220192 sarvadharmavidAM shreShTho mahAbhAgavataH kaviH
09220201 vIrayUthAgraNIryena rAmo.api yudhi toShitaH
09220202 shAntanordAsakanyAyAM jaj~ne chitrA~NgadaH sutaH
09220211 vichitravIryashchAvarajo nAmnA chitrA~Ngado hataH
09220212 yasyAM parAsharAtsAkShAdavatIrNo hareH kalA
09220221 vedagupto muniH kR^iShNo yato.ahamidamadhyagAm
09220222 hitvA svashiShyAnpailAdInbhagavAnbAdarAyaNaH
09220231 mahyaM putrAya shAntAya paraM guhyamidaM jagau
09220232 vichitravIryo.athovAha kAshIrAjasute balAt
09220241 svayaMvarAdupAnIte ambikAmbAlike ubhe
09220242 tayorAsaktahR^idayo gR^ihIto yakShmaNA mR^itaH
09220251 kShetre.aprajasya vai bhrAturmAtrokto bAdarAyaNaH
09220252 dhR^itarAShTraM cha pANDuM cha viduraM chApyajIjanat
09220261 gAndhAryAM dhR^itarAShTrasya jaj~ne putrashataM nR^ipa
09220262 tatra duryodhano jyeShTho duHshalA chApi kanyakA
09220271 shApAnmaithunaruddhasya pANDoH kuntyAM mahArathAH
09220272 jAtA dharmAnilendrebhyo yudhiShThiramukhAstrayaH
09220281 nakulaH sahadevashcha mAdryAM nAsatyadasrayoH
09220282 draupadyAM pa~ncha pa~nchabhyaH putrAste pitaro.abhavan
09220291 yudhiShThirAtprativindhyaH shrutaseno vR^ikodarAt
09220292 arjunAchChrutakIrtistu shatAnIkastu nAkuliH
09220301 sahadevasuto rAjanChrutakarmA tathApare
09220302 yudhiShThirAttu pauravyAM devako.atha ghaTotkachaH
09220311 bhImasenAddhiDimbAyAM kAlyAM sarvagatastataH
09220312 sahadevAtsuhotraM tu vijayAsUta pArvatI
09220321 kareNumatyAM nakulo naramitraM tathArjunaH
09220322 irAvantamulupyAM vai sutAyAM babhruvAhanam
09220323 maNipurapateH so.api tatputraH putrikAsutaH
09220331 tava tAtaH subhadrAyAmabhimanyurajAyata
09220332 sarvAtirathajidvIra uttarAyAM tato bhavAn
09220341 parikShINeShu kuruShu drauNerbrahmAstratejasA
09220342 tvaM cha kR^iShNAnubhAvena sajIvo mochito.antakAt
09220351 taveme tanayAstAta janamejayapUrvakAH
09220352 shrutaseno bhImasena ugrasenashcha vIryavAn
09220361 janamejayastvAM viditvA takShakAnnidhanaM gatam
09220362 sarpAnvai sarpayAgAgnau sa hoShyati ruShAnvitaH
09220371 kAlaSheyaM purodhAya turaM turagamedhaShAT
09220372 samantAtpR^ithivIM sarvAM jitvA yakShyati chAdhvaraiH
09220381 tasya putraH shatAnIko yAj~navalkyAttrayIM paThan
09220382 astraj~nAnaM kriyAj~nAnaM shaunakAtparameShyati
09220391 sahasrAnIkastatputrastatashchaivAshvamedhajaH
09220392 asImakR^iShNastasyApi nemichakrastu tatsutaH
09220401 gajAhvaye hR^ite nadyA kaushAmbyAM sAdhu vatsyati
09220402 uktastatashchitrarathastasmAchChuchirathaH sutaH
09220411 tasmAchcha vR^iShTimAMstasya suSheNo.atha mahIpatiH
09220412 sunIthastasya bhavitA nR^ichakShuryatsukhInalaH
09220421 pariplavaH sutastasmAnmedhAvI sunayAtmajaH
09220422 nR^ipa~njayastato dUrvastimistasmAjjaniShyati
09220431 timerbR^ihadrathastasmAchChatAnIkaH sudAsajaH
09220432 shatAnIkAddurdamanastasyApatyaM mahInaraH
09220441 daNDapANirnimistasya kShemako bhavitA yataH
09220442 brahmakShatrasya vai yonirvaMsho devarShisatkR^itaH
09220451 kShemakaM prApya rAjAnaM saMsthAM prApsyati vai kalau
09220452 atha mAgadharAjAno bhAvino ye vadAmi te
09220461 bhavitA sahadevasya mArjAriryachChrutashravAH
09220462 tato yutAyustasyApi niramitro.atha tatsutaH
09220471 sunakShatraH sunakShatrAdbR^ihatseno.atha karmajit
09220472 tataH suta~njayAdvipraH shuchistasya bhaviShyati
09220481 kShemo.atha suvratastasmAddharmasUtraH samastataH
09220482 dyumatseno.atha sumatiH subalo janitA tataH
09220491 sunIthaH satyajidatha vishvajidyadripu~njayaH
09220492 bArhadrathAshcha bhUpAlA bhAvyAH sAhasravatsaram
09230010 shrIshuka uvAcha
09230011 anoH sabhAnarashchakShuH pareShNushcha trayaH sutAH
09230012 sabhAnarAtkAlanaraH sR^i~njayastatsutastataH
09230021 janamejayastasya putro mahAshAlo mahAmanAH
09230022 ushInarastitikShushcha mahAmanasa Atmajau
09230031 shibirvaraH kR^imirdakShashchatvAroshInarAtmajAH
09230032 vR^iShAdarbhaH sudhIrashcha madraH kekaya AtmavAn
09230041 shibeshchatvAra evAsaMstitikShoshcha ruShadrathaH
09230042 tato homo.atha sutapA baliH sutapaso.abhavat
09230051 a~Ngava~Ngakali~NgAdyAH suhmapuNDrauDrasaMj~nitAH
09230052 jaj~nire dIrghatamaso baleH kShetre mahIkShitaH
09230061 chakruH svanAmnA viShayAnShaDimAnprAchyakAMshcha te
09230062 khalapAno.a~Ngato jaj~ne tasmAddivirathastataH
09230071 suto dharmaratho yasya jaj~ne chitraratho.aprajAH
09230072 romapAda iti khyAtastasmai dasharathaH sakhA
09230081 shAntAM svakanyAM prAyachChadR^iShyashR^i~Nga uvAha yAm
09230082 deve.avarShati yaM rAmA AninyurhariNIsutam
09230091 nATyasa~NgItavAditrairvibhramAli~NganArhaNaiH
09230092 sa tu rAj~no.anapatyasya nirUpyeShTiM marutvate
09230101 prajAmadAddasharatho yena lebhe.aprajAH prajAH
09230102 chatura~Ngo romapAdAtpR^ithulAkShastu tatsutaH
09230111 bR^ihadratho bR^ihatkarmA bR^ihadbhAnushcha tatsutAH
09230112 AdyAdbR^ihanmanAstasmAjjayadratha udAhR^itaH
09230121 vijayastasya sambhUtyAM tato dhR^itirajAyata
09230122 tato dhR^itavratastasya satkarmAdhirathastataH
09230131 yo.asau ga~NgAtaTe krIDanma~njUShAntargataM shishum
09230132 kuntyApaviddhaM kAnInamanapatyo.akarotsutam
09230141 vR^iShasenaH sutastasya karNasya jagatIpate
09230142 druhyoshcha tanayo babhruH setustasyAtmajastataH
09230151 Arabdhastasya gAndhArastasya dharmastato dhR^itaH
09230152 dhR^itasya durmadastasmAtprachetAH prAchetasaH shatam
09230161 mlechChAdhipatayo.abhUvannudIchIM dishamAshritAH
09230162 turvasoshcha suto vahnirvahnerbhargo.atha bhAnumAn
09230171 tribhAnustatsuto.asyApi karandhama udAradhIH
09230172 marutastatsuto.aputraH putraM pauravamanvabhUt
09230181 duShmantaH sa punarbheje svavaMshaM rAjyakAmukaH
09230182 yayAterjyeShThaputrasya yadorvaMshaM nararShabha
09230191 varNayAmi mahApuNyaM sarvapApaharaM nR^iNAm
09230192 yadorvaMshaM naraH shrutvA sarvapApaiH pramuchyate
09230201 yatrAvatIrNo bhagavAnparamAtmA narAkR^itiH
09230202 yadoH sahasrajitkroShTA nalo ripuriti shrutAH
09230211 chatvAraH sUnavastatra shatajitprathamAtmajaH
09230212 mahAhayo reNuhayo haihayashcheti tatsutAH
09230221 dharmastu haihayasuto netraH kunteH pitA tataH
09230222 soha~njirabhavatkuntermahiShmAnbhadrasenakaH
09230231 durmado bhadrasenasya dhanakaH kR^itavIryasUH
09230232 kR^itAgniH kR^itavarmA cha kR^itaujA dhanakAtmajAH
09230241 arjunaH kR^itavIryasya saptadvIpeshvaro.abhavat
09230242 dattAtreyAddhareraMshAtprAptayogamahAguNaH
09230251 na nUnaM kArtavIryasya gatiM yAsyanti pArthivAH
09230252 yaj~nadAnatapoyogaiH shrutavIryadayAdibhiH
09230261 pa~nchAshIti sahasrANi hyavyAhatabalaH samAH
09230262 anaShTavittasmaraNo bubhuje.akShayyaShaDvasu
09230271 tasya putrasahasreShu pa~nchaivorvaritA mR^idhe
09230272 jayadhvajaH shUraseno vR^iShabho madhurUrjitaH
09230281 jayadhvajAttAlaja~Nghastasya putrashataM tvabhUt
09230282 kShatraM yattAlaja~NghAkhyamaurvatejopasaMhR^itam
09230291 teShAM jyeShTho vItihotro vR^iShNiH putro madhoH smR^itaH
09230292 tasya putrashataM tvAsIdvR^iShNijyeShThaM yataH kulam
09230301 mAdhavA vR^iShNayo rAjanyAdavAshcheti saMj~nitAH
09230302 yaduputrasya cha kroShToH putro vR^ijinavAMstataH
09230311 svAhito.ato viShadgurvai tasya chitrarathastataH
09230312 shashabindurmahAyogI mahAbhAgo mahAnabhUt
09230321 chaturdashamahAratnashchakravartyaparAjitaH
09230322 tasya patnIsahasrANAM dashAnAM sumahAyashAH
09230331 dashalakShasahasrANi putrANAM tAsvajIjanat
09230332 teShAM tu ShaTpradhAnAnAM pR^ithushravasa AtmajaH
09230341 dharmo nAmoshanA tasya hayamedhashatasya yAT
09230342 tatsuto ruchakastasya pa~nchAsannAtmajAH shR^iNu
09230351 purujidrukmarukmeShu pR^ithujyAmaghasaMj~nitAH
09230352 jyAmaghastvaprajo.apyanyAM bhAryAM shaibyApatirbhayAt
09230361 nAvindachChatrubhavanAdbhojyAM kanyAmahAraShIt
09230362 rathasthAM tAM nirIkShyAha shaibyA patimamarShitA
09230371 keyaM kuhaka matsthAnaM rathamAropiteti vai
09230372 snuShA tavetyabhihite smayantI patimabravIt
09230381 ahaM bandhyAsapatnI cha snuShA me yujyate katham
09230382 janayiShyasi yaM rAj~ni tasyeyamupayujyate
09230391 anvamodanta tadvishve devAH pitara eva cha
09230392 shaibyA garbhamadhAtkAle kumAraM suShuve shubham
09230393 sa vidarbha iti prokta upayeme snuShAM satIm
09240010 shrIshuka uvAcha
09240011 tasyAM vidarbho.ajanayatputrau nAmnA kushakrathau
09240012 tR^itIyaM romapAdaM cha vidarbhakulanandanam
09240021 romapAdasuto babhrurbabhroH kR^itirajAyata
09240022 ushikastatsutastasmAchchedishchaidyAdayo nR^ipAH
09240031 krathasya kuntiH putro.abhUdvR^iShNistasyAtha nirvR^itiH
09240032 tato dashArho nAmnAbhUttasya vyomaH sutastataH
09240041 jImUto vikR^itistasya yasya bhImarathaH sutaH
09240042 tato navarathaH putro jAto dasharathastataH
09240051 karambhiH shakuneH putro devarAtastadAtmajaH
09240052 devakShatrastatastasya madhuH kuruvashAdanuH
09240061 puruhotrastvanoH putrastasyAyuH sAtvatastataH
09240062 bhajamAno bhajirdivyo vR^iShNirdevAvR^idho.andhakaH
09240071 sAtvatasya sutAH sapta mahAbhojashcha mAriSha
09240072 bhajamAnasya nimlochiH ki~NkaNo dhR^iShTireva cha
09240081 ekasyAmAtmajAH patnyAmanyasyAM cha trayaH sutAH
09240082 shatAjichcha sahasrAjidayutAjiditi prabho
09240091 babhrurdevAvR^idhasutastayoH shlokau paThantyamU
09240092 yathaiva shR^iNumo dUrAtsampashyAmastathAntikAt
09240101 babhruH shreShTho manuShyANAM devairdevAvR^idhaH samaH
09240102 puruShAH pa~nchaShaShTishcha ShaTsahasrANi chAShTa cha
09240111 ye.amR^itatvamanuprAptA babhrordevAvR^idhAdapi
09240112 mahAbhojo.atidharmAtmA bhojA AsaMstadanvaye
09240121 vR^iShNeH sumitraH putro.abhUdyudhAjichcha parantapa
09240122 shinistasyAnamitrashcha nighno.abhUdanamitrataH
09240131 satrAjitaH prasenashcha nighnasyAthAsatuH sutau
09240132 anamitrasuto yo.anyaH shinistasya cha satyakaH
09240141 yuyudhAnaH sAtyakirvai jayastasya kuNistataH
09240142 yugandharo.anamitrasya vR^iShNiH putro.aparastataH
09240151 shvaphalkashchitrarathashcha gAndinyAM cha shvaphalkataH
09240152 akrUrapramukhA AsanputrA dvAdasha vishrutAH
09240161 Asa~NgaH sArameyashcha mR^iduro mR^iduvidgiriH
09240162 dharmavR^iddhaH sukarmA cha kShetropekSho.arimardanaH
09240171 shatrughno gandhamAdashcha pratibAhushcha dvAdasha
09240172 teShAM svasA suchArAkhyA dvAvakrUrasutAvapi
09240181 devavAnupadevashcha tathA chitrarathAtmajAH
09240182 pR^ithurvidUrathAdyAshcha bahavo vR^iShNinandanAH
09240191 kukuro bhajamAnashcha shuchiH kambalabarhiShaH
09240192 kukurasya suto vahnirvilomA tanayastataH
09240201 kapotaromA tasyAnuH sakhA yasya cha tumburuH
09240202 andhakAddundubhistasmAdavidyotaH punarvasuH
09240211 tasyAhukashchAhukI cha kanyA chaivAhukAtmajau
09240212 devakashchograsenashcha chatvAro devakAtmajAH
09240221 devavAnupadevashcha sudevo devavardhanaH
09240222 teShAM svasAraH saptAsandhR^itadevAdayo nR^ipa
09240231 shAntidevopadevA cha shrIdevA devarakShitA
09240232 sahadevA devakI cha vasudeva uvAha tAH
09240241 kaMsaH sunAmA nyagrodhaH ka~NkaH sha~NkuH suhUstathA
09240242 rAShTrapAlo.atha dhR^iShTishcha tuShTimAnaugrasenayaH
09240251 kaMsA kaMsavatI ka~NkA shUrabhU rAShTrapAlikA
09240252 ugrasenaduhitaro vasudevAnujastriyaH
09240261 shUro vidUrathAdAsIdbhajamAnastu tatsutaH
09240262 shinistasmAtsvayaM bhojo hR^idikastatsuto mataH
09240271 devamIDhaH shatadhanuH kR^itavarmeti tatsutAH
09240272 devamIDhasya shUrasya mAriShA nAma patnyabhUt
09240281 tasyAM sa janayAmAsa dasha putrAnakalmaShAn
09240282 vasudevaM devabhAgaM devashravasamAnakam
09240291 sR^i~njayaM shyAmakaM ka~NkaM shamIkaM vatsakaM vR^ikam
09240292 devadundubhayo nedurAnakA yasya janmani
09240301 vasudevaM hareH sthAnaM vadantyAnakadundubhim
09240302 pR^ithA cha shrutadevA cha shrutakIrtiH shrutashravAH
09240311 rAjAdhidevI chaiteShAM bhaginyaH pa~ncha kanyakAH
09240312 kunteH sakhyuH pitA shUro hyaputrasya pR^ithAmadAt
09240321 sApa durvAsaso vidyAM devahUtIM pratoShitAt
09240322 tasyA vIryaparIkShArthamAjuhAva raviM shuchiH
09240331 tadaivopAgataM devaM vIkShya vismitamAnasA
09240332 pratyayArthaM prayuktA me yAhi deva kShamasva me
09240341 amoghaM devasandarshamAdadhe tvayi chAtmajam
09240342 yoniryathA na duShyeta kartAhaM te sumadhyame
09240351 iti tasyAM sa AdhAya garbhaM sUryo divaM gataH
09240352 sadyaH kumAraH sa~njaj~ne dvitIya iva bhAskaraH
09240361 taM sAtyajannadItoye kR^ichChrAllokasya bibhyatI
09240362 prapitAmahastAmuvAha pANDurvai satyavikramaH
09240371 shrutadevAM tu kArUSho vR^iddhasharmA samagrahIt
09240372 yasyAmabhUddantavakra R^iShishapto diteH sutaH
09240381 kaikeyo dhR^iShTaketushcha shrutakIrtimavindata
09240382 santardanAdayastasyAM pa~nchAsankaikayAH sutAH
09240391 rAjAdhidevyAmAvantyau jayaseno.ajaniShTa ha
09240392 damaghoShashchedirAjaH shrutashravasamagrahIt
09240401 shishupAlaH sutastasyAH kathitastasya sambhavaH
09240402 devabhAgasya kaMsAyAM chitraketubR^ihadbalau
09240411 kaMsavatyAM devashravasaH suvIra iShumAMstathA
09240412 bakaH ka~NkAttu ka~NkAyAM satyajitpurujittathA
09240421 sR^i~njayo rAShTrapAlyAM cha vR^iShadurmarShaNAdikAn
09240422 harikeshahiraNyAkShau shUrabhUmyAM cha shyAmakaH
09240431 mishrakeshyAmapsarasi vR^ikAdInvatsakastathA
09240432 takShapuShkarashAlAdIndurvAkShyAM vR^ika Adadhe
09240441 sumitrArjunapAlAdInsamIkAttu sudAmanI
09240442 AnakaH karNikAyAM vai R^itadhAmAjayAvapi
09240451 pauravI rohiNI bhadrA madirA rochanA ilA
09240452 devakIpramukhAshchAsanpatnya AnakadundubheH
09240461 balaM gadaM sAraNaM cha durmadaM vipulaM dhruvam
09240462 vasudevastu rohiNyAM kR^itAdInudapAdayat
09240471 subhadro bhadrabAhushcha durmado bhadra eva cha
09240472 pauravyAstanayA hyete bhUtAdyA dvAdashAbhavan
09240481 nandopanandakR^itaka shUrAdyA madirAtmajAH
09240482 kaushalyA keshinaM tvekamasUta kulanandanam
09240491 rochanAyAmato jAtA hastahemA~NgadAdayaH
09240492 ilAyAmuruvalkAdInyadumukhyAnajIjanat
09240501 vipR^iShTho dhR^itadevAyAmeka AnakadundubheH
09240502 shAntidevAtmajA rAjanprashamaprasitAdayaH
09240511 rAjanyakalpavarShAdyA upadevAsutA dasha
09240512 vasuhaMsasuvaMshAdyAH shrIdevAyAstu ShaTsutAH
09240521 devarakShitayA labdhA nava chAtra gadAdayaH
09240522 vasudevaH sutAnaShTAvAdadhe sahadevayA
09240531 pravarashrutamukhyAMshcha sAkShAddharmo vasUniva
09240532 vasudevastu devakyAmaShTa putrAnajIjanat
09240541 kIrtimantaM suSheNaM cha bhadrasenamudAradhIH
09240542 R^ijuM sammardanaM bhadraM sa~NkarShaNamahIshvaram
09240551 aShTamastu tayorAsItsvayameva hariH kila
09240552 subhadrA cha mahAbhAgA tava rAjanpitAmahI
09240561 yadA yadA hi dharmasya kShayo vR^iddhishcha pApmanaH
09240562 tadA tu bhagavAnIsha AtmAnaM sR^ijate hariH
09240571 na hyasya janmano hetuH karmaNo vA mahIpate
09240572 AtmamAyAM vineshasya parasya draShTurAtmanaH
09240581 yanmAyAcheShTitaM puMsaH sthityutpattyapyayAya hi
09240582 anugrahastannivR^itterAtmalAbhAya cheShyate
09240591 akShauhiNInAM patibhirasurairnR^ipalA~nChanaiH
09240592 bhuva AkramyamANAyA abhArAya kR^itodyamaH
09240601 karmANyaparimeyANi manasApi sureshvaraiH
09240602 sahasa~NkarShaNashchakre bhagavAnmadhusUdanaH
09240611 kalau janiShyamANAnAM duHkhashokatamonudam
09240612 anugrahAya bhaktAnAM supuNyaM vyatanodyashaH
09240621 yasminsatkarNapIyuShe yashastIrthavare sakR^it
09240622 shrotrA~njalirupaspR^ishya dhunute karmavAsanAm
09240631 bhojavR^iShNyandhakamadhu shUrasenadashArhakaiH
09240632 shlAghanIyehitaH shashvatkurusR^i~njayapANDubhiH
09240641 snigdhasmitekShitodArairvAkyairvikramalIlayA
09240642 nR^ilokaM ramayAmAsa mUrtyA sarvA~NgaramyayA
09240651 yasyAnanaM makarakuNDalachArukarNa bhrAjatkapolasubhagaM savilAsahAsam
09240652 nityotsavaM na tatR^ipurdR^ishibhiH pibantyo nAryo narAshcha muditAH kupitA nimeshcha
09240661 jAto gataH pitR^igR^ihAdvrajamedhitArtho hatvA ripUnsutashatAni kR^itorudAraH
09240662 utpAdya teShu puruShaH kratubhiH samIje AtmAnamAtmanigamaM prathaya~njaneShu
09240671 pR^ithvyAH sa vai gurubharaM kShapayankurUNAmantaHsamutthakalinA yudhi bhUpachamvaH
09240672 dR^iShTyA vidhUya vijaye jayamudvighoShya prochyoddhavAya cha paraM samagAtsvadhAma
10010010 shrIrAjovAcha
10010011 kathito vaMshavistAro bhavatA somasUryayoH
10010013 rAj~nAM chobhayavaMshyAnAM charitaM paramAdbhutam
10010021 yadoshcha dharmashIlasya nitarAM munisattama
10010023 tatrAMshenAvatIrNasya viShNorvIryANi shaMsa naH
10010031 avatIrya yadorvaMshe bhagavAnbhUtabhAvanaH
10010033 kR^itavAnyAni vishvAtmA tAni no vada vistarAt
10010041 nivR^ittatarShairupagIyamAnAdbhavauShadhAchChrotramano.abhirAmAt
10010043 ka uttamashlokaguNAnuvAdAtpumAnvirajyeta vinA pashughnAt
10010051 pitAmahA me samare.amara~njayairdevavratAdyAtirathaistimi~NgilaiH
10010053 duratyayaM kauravasainyasAgaraM kR^itvAtaranvatsapadaM sma yatplavAH
10010061 drauNyastravipluShTamidaM mada~NgaM santAnabIjaM kurupANDavAnAm
10010063 jugopa kukShiM gata Attachakro mAtushcha me yaH sharaNaM gatAyAH
10010071 vIryANi tasyAkhiladehabhAjAmantarbahiH pUruShakAlarUpaiH
10010073 prayachChato mR^ityumutAmR^itaM cha mAyAmanuShyasya vadasva vidvan
10010081 rohiNyAstanayaH prokto rAmaH sa~NkarShaNastvayA
10010083 devakyA garbhasambandhaH kuto dehAntaraM vinA
10010091 kasmAnmukundo bhagavAnpiturgehAdvrajaM gataH
10010093 kva vAsaM j~nAtibhiH sArdhaM kR^itavAnsAtvatAM patiH
10010101 vraje vasankimakaronmadhupuryAM cha keshavaH
10010103 bhrAtaraM chAvadhItkaMsaM mAturaddhAtadarhaNam
10010111 dehaM mAnuShamAshritya kati varShANi vR^iShNibhiH
10010113 yadupuryAM sahAvAtsItpatnyaH katyabhavanprabhoH
10010121 etadanyachcha sarvaM me mune kR^iShNavicheShTitam
10010123 vaktumarhasi sarvaj~na shraddadhAnAya vistR^itam
10010131 naiShAtiduHsahA kShunmAM tyaktodamapi bAdhate
10010133 pibantaM tvanmukhAmbhoja chyutaM harikathAmR^itam
10010140 sUta uvAcha
10010141 evaM nishamya bhR^igunandana sAdhuvAdaM
10010142 vaiyAsakiH sa bhagavAnatha viShNurAtam
10010143 pratyarchya kR^iShNacharitaM kalikalmaShaghnaM
10010144 vyAhartumArabhata bhAgavatapradhAnaH
10010150 shrIshuka uvAcha
10010151 samyagvyavasitA buddhistava rAjarShisattama
10010153 vAsudevakathAyAM te yajjAtA naiShThikI ratiH
10010161 vAsudevakathAprashnaH puruShAMstrInpunAti hi
10010163 vaktAraM prachChakaM shrotR^IMstatpAdasalilaM yathA
10010171 bhUmirdR^iptanR^ipavyAja daityAnIkashatAyutaiH
10010173 AkrAntA bhUribhAreNa brahmANaM sharaNaM yayau
10010181 gaurbhUtvAshrumukhI khinnA krandantI karuNaM vibhoH
10010183 upasthitAntike tasmai vyasanaM samavochata
10010191 brahmA tadupadhAryAtha saha devaistayA saha
10010193 jagAma satrinayanastIraM kShIrapayonidheH
10010201 tatra gatvA jagannAthaM devadevaM vR^iShAkapim
10010203 puruShaM puruShasUktena upatasthe samAhitaH
10010211 giraM samAdhau gagane samIritAM nishamya vedhAstridashAnuvAcha ha
10010213 gAM pauruShIM me shR^iNutAmarAH punarvidhIyatAmAshu tathaiva mA chiram
10010221 puraiva puMsAvadhR^ito dharAjvaro bhavadbhiraMshairyaduShUpajanyatAm
10010223 sa yAvadurvyA bharamIshvareshvaraH svakAlashaktyA kShapayaMshcharedbhuvi
10010231 vasudevagR^ihe sAkShAdbhagavAnpuruShaH paraH
10010233 janiShyate tatpriyArthaM sambhavantu surastriyaH
10010241 vAsudevakalAnantaH sahasravadanaH svarAT
10010243 agrato bhavitA devo hareH priyachikIrShayA
10010251 viShNormAyA bhagavatI yayA sammohitaM jagat
10010253 AdiShTA prabhuNAMshena kAryArthe sambhaviShyati
10010260 shrIshuka uvAcha
10010261 ityAdishyAmaragaNAnprajApatipatirvibhuH
10010263 AshvAsya cha mahIM gIrbhiH svadhAma paramaM yayau
10010271 shUraseno yadupatirmathurAmAvasanpurIm
10010273 mAthurA~nChUrasenAMshcha viShayAnbubhuje purA
10010281 rAjadhAnI tataH sAbhUtsarvayAdavabhUbhujAm
10010283 mathurA bhagavAnyatra nityaM sannihito hariH
10010291 tasyAM tu karhichichChaurirvasudevaH kR^itodvahaH
10010293 devakyA sUryayA sArdhaM prayANe rathamAruhat
10010301 ugrasenasutaH kaMsaH svasuH priyachikIrShayA
10010303 rashmInhayAnAM jagrAha raukmai rathashatairvR^itaH
10010311 chatuHshataM pAribarhaM gajAnAM hemamAlinAm
10010313 ashvAnAmayutaM sArdhaM rathAnAM cha triShaTshatam
10010321 dAsInAM sukumArINAM dve shate samala~NkR^ite
10010323 duhitre devakaH prAdAdyAne duhitR^ivatsalaH
10010331 sha~NkhatUryamR^ida~NgAshcha nedurdundubhayaH samam
10010333 prayANaprakrame tAta varavadhvoH suma~Ngalam
10010341 pathi pragrahiNaM kaMsamAbhAShyAhAsharIravAk
10010343 asyAstvAmaShTamo garbho hantA yAM vahase.abudha
10010351 ityuktaH sa khalaH pApo bhojAnAM kulapAMsanaH
10010353 bhaginIM hantumArabdhaM khaDgapANiH kache.agrahIt
10010361 taM jugupsitakarmANaM nR^ishaMsaM nirapatrapam
10010363 vasudevo mahAbhAga uvAcha parisAntvayan
10010370 shrIvasudeva uvAcha
10010371 shlAghanIyaguNaH shUrairbhavAnbhojayashaskaraH
10010373 sa kathaM bhaginIM hanyAtstriyamudvAhaparvaNi
10010381 mR^ityurjanmavatAM vIra dehena saha jAyate
10010383 adya vAbdashatAnte vA mR^ityurvai prANinAM dhruvaH
10010391 dehe pa~nchatvamApanne dehI karmAnugo.avashaH
10010393 dehAntaramanuprApya prAktanaM tyajate vapuH
10010401 vrajaMstiShThanpadaikena yathaivaikena gachChati
10010403 yathA tR^iNajalaukaivaM dehI karmagatiM gataH
10010411 svapne yathA pashyati dehamIdR^ishaM manorathenAbhiniviShTachetanaH
10010413 dR^iShTashrutAbhyAM manasAnuchintayanprapadyate tatkimapi hyapasmR^itiH
10010421 yato yato dhAvati daivachoditaM mano vikArAtmakamApa pa~nchasu
10010423 guNeShu mAyArochiteShu dehyasau prapadyamAnaH saha tena jAyate
10010431 jyotiryathaivodakapArthiveShvadaH
10010432 samIravegAnugataM vibhAvyate
10010433 evaM svamAyArachiteShvasau pumAn
10010434 guNeShu rAgAnugato vimuhyati
10010441 tasmAnna kasyachiddrohamAcharetsa tathAvidhaH
10010443 AtmanaH kShemamanvichChandrogdhurvai parato bhayam
10010451 eShA tavAnujA bAlA kR^ipaNA putrikopamA
10010453 hantuM nArhasi kalyANImimAM tvaM dInavatsalaH
10010460 shrIshuka uvAcha
10010461 evaM sa sAmabhirbhedairbodhyamAno.api dAruNaH
10010463 na nyavartata kauravya puruShAdAnanuvrataH
10010471 nirbandhaM tasya taM j~nAtvA vichintyAnakadundubhiH
10010473 prAptaM kAlaM prativyoDhumidaM tatrAnvapadyata
10010481 mR^ityurbuddhimatApohyo yAvadbuddhibalodayam
10010483 yadyasau na nivarteta nAparAdho.asti dehinaH
10010491 pradAya mR^ityave putrAnmochaye kR^ipaNAmimAm
10010493 sutA me yadi jAyeranmR^ityurvA na mriyeta chet
10010501 viparyayo vA kiM na syAdgatirdhAturduratyayA
10010503 upasthito nivarteta nivR^ittaH punarApatet
10010511 agneryathA dAruviyogayogayoradR^iShTato.anyanna nimittamasti
10010513 evaM hi jantorapi durvibhAvyaH sharIrasaMyogaviyogahetuH
10010521 evaM vimR^ishya taM pApaM yAvadAtmanidarshanam
10010523 pUjayAmAsa vai shaurirbahumAnapuraHsaram
10010531 prasannavadanAmbhojo nR^ishaMsaM nirapatrapam
10010533 manasA dUyamAnena vihasannidamabravIt
10010540 shrIvasudeva uvAcha
10010541 na hyasyAste bhayaM saumya yadvai sAhAsharIravAk
10010543 putrAnsamarpayiShye.asyA yataste bhayamutthitam
10010550 shrIshuka uvAcha
10010551 svasurvadhAnnivavR^ite kaMsastadvAkyasAravit
10010553 vasudevo.api taM prItaH prashasya prAvishadgR^iham
10010561 atha kAla upAvR^itte devakI sarvadevatA
10010563 putrAnprasuShuve chAShTau kanyAM chaivAnuvatsaram
10010571 kIrtimantaM prathamajaM kaMsAyAnakadundubhiH
10010573 arpayAmAsa kR^ichChreNa so.anR^itAdativihvalaH
10010581 kiM duHsahaM nu sAdhUnAM viduShAM kimapekShitam
10010583 kimakAryaM kadaryANAM dustyajaM kiM dhR^itAtmanAm
10010591 dR^iShTvA samatvaM tachChaureH satye chaiva vyavasthitim
10010593 kaMsastuShTamanA rAjanprahasannidamabravIt
10010601 pratiyAtu kumAro.ayaM na hyasmAdasti me bhayam
10010603 aShTamAdyuvayorgarbhAnmR^ityurme vihitaH kila
10010611 tatheti sutamAdAya yayAvAnakadundubhiH
10010613 nAbhyanandata tadvAkyamasato.avijitAtmanaH
10010621 nandAdyA ye vraje gopA yAshchAmIShAM cha yoShitaH
10010623 vR^iShNayo vasudevAdyA devakyAdyA yadustriyaH
10010631 sarve vai devatAprAyA ubhayorapi bhArata
10010633 j~nAtayo bandhusuhR^ido ye cha kaMsamanuvratAH
10010641 etatkaMsAya bhagavA~nChashaMsAbhyetya nAradaH
10010643 bhUmerbhArAyamANAnAM daityAnAM cha vadhodyamam
10010651 R^iShervinirgame kaMso yadUnmatvA surAniti
10010653 devakyA garbhasambhUtaM viShNuM cha svavadhaM prati
10010661 devakIM vasudevaM cha nigR^ihya nigaDairgR^ihe
10010663 jAtaM jAtamahanputraM tayorajanasha~NkayA
10010671 mAtaraM pitaraM bhrAtR^InsarvAMshcha suhR^idastathA
10010673 ghnanti hyasutR^ipo lubdhA rAjAnaH prAyasho bhuvi
10010681 AtmAnamiha sa~njAtaM jAnanprAgviShNunA hatam
10010683 mahAsuraM kAlanemiM yadubhiH sa vyarudhyata
10010691 ugrasenaM cha pitaraM yadubhojAndhakAdhipam
10010693 svayaM nigR^ihya bubhuje shUrasenAnmahAbalaH
10020010 shrIshuka uvAcha
10020011 pralambabakachANUra tR^iNAvartamahAshanaiH
10020013 muShTikAriShTadvivida pUtanAkeshIdhenukaiH
10020021 anyaishchAsurabhUpAlairbANabhaumAdibhiryutaH
10020023 yadUnAM kadanaM chakre balI mAgadhasaMshrayaH
10020031 te pIDitA nivivishuH kurupa~nchAlakekayAn
10020033 shAlvAnvidarbhAnniShadhAnvidehAnkoshalAnapi
10020041 eke tamanurundhAnA j~nAtayaH paryupAsate
10020043 hateShu ShaTsu bAleShu devakyA augraseninA
10020051 saptamo vaiShNavaM dhAma yamanantaM prachakShate
10020053 garbho babhUva devakyA harShashokavivardhanaH
10020061 bhagavAnapi vishvAtmA viditvA kaMsajaM bhayam
10020063 yadUnAM nijanAthAnAM yogamAyAM samAdishat
10020071 gachCha devi vrajaM bhadre gopagobhirala~NkR^itam
10020073 rohiNI vasudevasya bhAryAste nandagokule
10020075 anyAshcha kaMsasaMvignA vivareShu vasanti hi
10020081 devakyA jaThare garbhaM sheShAkhyaM dhAma mAmakam
10020083 tatsannikR^iShya rohiNyA udare sanniveshaya
10020091 athAhamaMshabhAgena devakyAH putratAM shubhe
10020093 prApsyAmi tvaM yashodAyAM nandapatnyAM bhaviShyasi
10020101 archiShyanti manuShyAstvAM sarvakAmavareshvarIm
10020103 dhUpopahArabalibhiH sarvakAmavarapradAm
10020111 nAmadheyAni kurvanti sthAnAni cha narA bhuvi
10020113 durgeti bhadrakAlIti vijayA vaiShNavIti cha
10020121 kumudA chaNDikA kR^iShNA mAdhavI kanyaketi cha
10020123 mAyA nArAyaNIshAnI shAradetyambiketi cha
10020131 garbhasa~NkarShaNAttaM vai prAhuH sa~NkarShaNaM bhuvi
10020133 rAmeti lokaramaNAdbalabhadraM balochChrayAt
10020141 sandiShTaivaM bhagavatA tathetyomiti tadvachaH
10020143 pratigR^ihya parikramya gAM gatA tattathAkarot
10020151 garbhe praNIte devakyA rohiNIM yoganidrayA
10020153 aho visraMsito garbha iti paurA vichukrushuH
10020161 bhagavAnapi vishvAtmA bhaktAnAmabhaya~NkaraH
10020163 AviveshAMshabhAgena mana AnakadundubheH
10020171 sa bibhratpauruShaM dhAma bhrAjamAno yathA raviH
10020173 durAsado.atidurdharSho bhUtAnAM sambabhUva ha
10020181 tato jaganma~NgalamachyutAMshaM samAhitaM shUrasutena devI
10020183 dadhAra sarvAtmakamAtmabhUtaM kAShThA yathAnandakaraM manastaH
10020191 sA devakI sarvajagannivAsa nivAsabhUtA nitarAM na reje
10020193 bhojendragehe.agnishikheva ruddhA sarasvatI j~nAnakhale yathA satI
10020201 tAM vIkShya kaMsaH prabhayAjitAntarAM
10020202 virochayantIM bhavanaM shuchismitAm
10020203 AhaiSha me prANaharo harirguhAM
10020204 dhruvaM shrito yanna pureyamIdR^ishI
10020211 kimadya tasminkaraNIyamAshu me yadarthatantro na vihanti vikramam
10020213 striyAH svasurgurumatyA vadho.ayaM yashaH shriyaM hantyanukAlamAyuH
10020221 sa eSha jIvankhalu sampareto varteta yo.atyantanR^ishaMsitena
10020223 dehe mR^ite taM manujAH shapanti gantA tamo.andhaM tanumAnino dhruvam
10020231 iti ghoratamAdbhAvAtsannivR^ittaH svayaM prabhuH
10020233 Aste pratIkShaMstajjanma harervairAnubandhakR^it
10020241 AsInaH saMvishaMstiShThanbhu~njAnaH paryaTanmahIm
10020243 chintayAno hR^iShIkeshamapashyattanmayaM jagat
10020251 brahmA bhavashcha tatraitya munibhirnAradAdibhiH
10020253 devaiH sAnucharaiH sAkaM gIrbhirvR^iShaNamaiDayan
10020261 satyavrataM satyaparaM trisatyaM
10020262 satyasya yoniM nihitaM cha satye
10020263 satyasya satyamR^itasatyanetraM
10020264 satyAtmakaM tvAM sharaNaM prapannAH
10020271 ekAyano.asau dviphalastrimUlashchatUrasaH pa~nchavidhaH ShaDAtmA
10020273 saptatvagaShTaviTapo navAkSho dashachChadI dvikhago hyAdivR^ikShaH
10020281 tvameka evAsya sataH prasUtistvaM sannidhAnaM tvamanugrahashcha
10020283 tvanmAyayA saMvR^itachetasastvAM pashyanti nAnA na vipashchito ye
10020291 bibharShi rUpANyavabodha AtmA kShemAya lokasya charAcharasya
10020293 sattvopapannAni sukhAvahAni satAmabhadrANi muhuH khalAnAm
10020301 tvayyambujAkShAkhilasattvadhAmni samAdhinAveshitachetasaike
10020303 tvatpAdapotena mahatkR^itena kurvanti govatsapadaM bhavAbdhim
10020311 svayaM samuttIrya sudustaraM dyuman
10020312 bhavArNavaM bhImamadabhrasauhR^idAH
10020313 bhavatpadAmbhoruhanAvamatra te
10020314 nidhAya yAtAH sadanugraho bhavAn
10020321 ye.anye.aravindAkSha vimuktamAninas
10020322 tvayyastabhAvAdavishuddhabuddhayaH
10020323 Aruhya kR^ichChreNa paraM padaM tataH
10020324 patantyadho.anAdR^itayuShmada~NghrayaH
10020331 tathA na te mAdhava tAvakAH kvachidbhrashyanti mArgAttvayi baddhasauhR^idAH
10020333 tvayAbhiguptA vicharanti nirbhayA vinAyakAnIkapamUrdhasu prabho
10020341 sattvaM vishuddhaM shrayate bhavAnsthitau
10020342 sharIriNAM shreyaupAyanaM vapuH
10020343 vedakriyAyogatapaHsamAdhibhis
10020344 tavArhaNaM yena janaH samIhate
10020351 sattvaM na cheddhAtaridaM nijaM bhaved
10020352 vij~nAnamaj~nAnabhidApamArjanam
10020353 guNaprakAshairanumIyate bhavAn
10020354 prakAshate yasya cha yena vA guNaH
10020361 na nAmarUpe guNajanmakarmabhirnirUpitavye tava tasya sAkShiNaH
10020363 manovachobhyAmanumeyavartmano deva kriyAyAM pratiyantyathApi hi
10020371 shR^iNvangR^iNansaMsmarayaMshcha chintayan
10020372 nAmAni rUpANi cha ma~NgalAni te
10020373 kriyAsu yastvachcharaNAravindayor
10020374 AviShTachetA na bhavAya kalpate
10020381 diShTyA hare.asyA bhavataH pado bhuvo
10020382 bhAro.apanItastava janmaneshituH
10020383 diShTyA~NkitAM tvatpadakaiH sushobhanair
10020384 drakShyAma gAM dyAM cha tavAnukampitAm
10020391 na te.abhavasyesha bhavasya kAraNaM vinA vinodaM bata tarkayAmahe
10020393 bhavo nirodhaH sthitirapyavidyayA kR^itA yatastvayyabhayAshrayAtmani
10020401 matsyAshvakachChapanR^isiMhavarAhahaMsa
10020402 rAjanyavipravibudheShu kR^itAvatAraH
10020403 tvaM pAsi nastribhuvanaM cha yathAdhunesha
10020404 bhAraM bhuvo hara yadUttama vandanaM te
10020411 diShTyAmba te kukShigataH paraH pumAn
10020412 aMshena sAkShAdbhagavAnbhavAya naH
10020413 mAbhUdbhayaM bhojapatermumUrShor
10020414 goptA yadUnAM bhavitA tavAtmajaH
10020420 shrIshuka uvAcha
10020421 ityabhiShTUya puruShaM yadrUpamanidaM yathA
10020423 brahmeshAnau purodhAya devAH pratiyayurdivam
10030010 shrIshuka uvAcha
10030011 atha sarvaguNopetaH kAlaH paramashobhanaH
10030013 yarhyevAjanajanmarkShaM shAntarkShagrahatArakam
10030021 dishaH prasedurgaganaM nirmaloDugaNodayam
10030023 mahI ma~NgalabhUyiShTha puragrAmavrajAkarA
10030031 nadyaH prasannasalilA hradA jalaruhashriyaH
10030033 dvijAlikulasannAda stavakA vanarAjayaH
10030041 vavau vAyuH sukhasparshaH puNyagandhavahaH shuchiH
10030043 agnayashcha dvijAtInAM shAntAstatra samindhata
10030051 manAMsyAsanprasannAni sAdhUnAmasuradruhAm
10030053 jAyamAne.ajane tasminnedurdundubhayaH samam
10030061 jaguH kinnaragandharvAstuShTuvuH siddhachAraNAH
10030063 vidyAdharyashcha nanR^iturapsarobhiH samaM mudA
10030071 mumuchurmunayo devAH sumanAMsi mudAnvitAH
10030073 mandaM mandaM jaladharA jagarjuranusAgaram
10030081 nishIthe tamaudbhUte jAyamAne janArdane
10030083 devakyAM devarUpiNyAM viShNuH sarvaguhAshayaH
10030085 AvirAsIdyathA prAchyAM dishInduriva puShkalaH
10030091 tamadbhutaM bAlakamambujekShaNaM chaturbhujaM sha~NkhagadAdyudAyudham
10030093 shrIvatsalakShmaM galashobhikaustubhaM pItAmbaraM sAndrapayodasaubhagam
10030101 mahArhavaidUryakirITakuNDala tviShA pariShvaktasahasrakuntalam
10030103 uddAmakA~nchya~Ngadaka~NkaNAdibhirvirochamAnaM vasudeva aikShata
10030111 sa vismayotphullavilochano hariM sutaM vilokyAnakadundubhistadA
10030113 kR^iShNAvatArotsavasambhramo.aspR^ishanmudA dvijebhyo.ayutamApluto gavAm
10030121 athainamastaudavadhArya pUruShaM paraM natA~NgaH kR^itadhIH kR^itA~njaliH
10030123 svarochiShA bhArata sUtikAgR^ihaM virochayantaM gatabhIH prabhAvavit
10030130 shrIvasudeva uvAcha
10030131 vidito.asi bhavAnsAkShAtpuruShaH prakR^iteH paraH
10030133 kevalAnubhavAnanda svarUpaH sarvabuddhidR^ik
10030141 sa eva svaprakR^ityedaM sR^iShTvAgre triguNAtmakam
10030143 tadanu tvaM hyapraviShTaH praviShTa iva bhAvyase
10030151 yatheme.avikR^itA bhAvAstathA te vikR^itaiH saha
10030153 nAnAvIryAH pR^ithagbhUtA virAjaM janayanti hi
10030161 sannipatya samutpAdya dR^ishyante.anugatA iva
10030163 prAgeva vidyamAnatvAnna teShAmiha sambhavaH
10030171 evaM bhavAnbuddhyanumeyalakShaNairgrAhyairguNaiH sannapi tadguNAgrahaH
10030173 anAvR^itatvAdbahirantaraM na te sarvasya sarvAtmana AtmavastunaH
10030181 ya Atmano dR^ishyaguNeShu sanniti vyavasyate svavyatirekato.abudhaH
10030183 vinAnuvAdaM na cha tanmanIShitaM samyagyatastyaktamupAdadatpumAn
10030191 tvatto.asya janmasthitisaMyamAnvibho
10030192 vadantyanIhAdaguNAdavikriyAt
10030193 tvayIshvare brahmaNi no virudhyate
10030194 tvadAshrayatvAdupacharyate guNaiH
10030201 sa tvaM trilokasthitaye svamAyayA
10030202 bibharShi shuklaM khalu varNamAtmanaH
10030203 sargAya raktaM rajasopabR^iMhitaM
10030204 kR^iShNaM cha varNaM tamasA janAtyaye
10030211 tvamasya lokasya vibho rirakShiShurgR^ihe.avatIrNo.asi mamAkhileshvara
10030213 rAjanyasaMj~nAsurakoTiyUthapairnirvyUhyamAnA nihaniShyase chamUH
10030221 ayaM tvasabhyastava janma nau gR^ihe
10030222 shrutvAgrajAMste nyavadhItsureshvara
10030223 sa te.avatAraM puruShaiH samarpitaM
10030224 shrutvAdhunaivAbhisaratyudAyudhaH
10030230 shrIshuka uvAcha
10030231 athainamAtmajaM vIkShya mahApuruShalakShaNam
10030233 devakI tamupAdhAvatkaMsAdbhItA suvismitA
10030240 shrIdevakyuvAcha
10030241 rUpaM yattatprAhuravyaktamAdyaM
10030242 brahma jyotirnirguNaM nirvikAram
10030243 sattAmAtraM nirvisheShaM nirIhaM
10030244 sa tvaM sAkShAdviShNuradhyAtmadIpaH
10030251 naShTe loke dviparArdhAvasAne mahAbhUteShvAdibhUtaM gateShu
10030253 vyakte.avyaktaM kAlavegena yAte bhavAnekaH shiShyate.asheShasaMj~naH
10030261 yo.ayaM kAlastasya te.avyaktabandho
10030262 cheShTAmAhushcheShTate yena vishvam
10030263 nimeShAdirvatsarAnto mahIyAMs
10030264 taM tveshAnaM kShemadhAma prapadye
10030271 martyo mR^ityuvyAlabhItaH palAyanlokAnsarvAnnirbhayaM nAdhyagachChat
10030273 tvatpAdAbjaM prApya yadR^ichChayAdya susthaH shete mR^ityurasmAdapaiti
10030281 sa tvaM ghorAdugrasenAtmajAnnastrAhi trastAnbhR^ityavitrAsahAsi
10030283 rUpaM chedaM pauruShaM dhyAnadhiShNyaM mA pratyakShaM mAMsadR^ishAM kR^iShIShThAH
10030291 janma te mayyasau pApo mA vidyAnmadhusUdana
10030293 samudvije bhavaddhetoH kaMsAdahamadhIradhIH
10030301 upasaMhara vishvAtmannado rUpamalaukikam
10030303 sha~NkhachakragadApadma shriyA juShTaM chaturbhujam
10030311 vishvaM yadetatsvatanau nishAnte yathAvakAshaM puruShaH paro bhavAn
10030313 bibharti so.ayaM mama garbhago.abhUdaho nR^ilokasya viDambanaM hi tat
10030320 shrIbhagavAnuvAcha
10030321 tvameva pUrvasarge.abhUH pR^ishniH svAyambhuve sati
10030323 tadAyaM sutapA nAma prajApatirakalmaShaH
10030331 yuvAM vai brahmaNAdiShTau prajAsarge yadA tataH
10030333 sanniyamyendriyagrAmaM tepAthe paramaM tapaH
10030341 varShavAtAtapahima gharmakAlaguNAnanu
10030343 sahamAnau shvAsarodha vinirdhUtamanomalau
10030351 shIrNaparNAnilAhArAvupashAntena chetasA
10030353 mattaH kAmAnabhIpsantau madArAdhanamIhatuH
10030361 evaM vAM tapyatostIvraM tapaH paramaduShkaram
10030363 divyavarShasahasrANi dvAdasheyurmadAtmanoH
10030371 tadA vAM parituShTo.ahamamunA vapuShAnaghe
10030373 tapasA shraddhayA nityaM bhaktyA cha hR^idi bhAvitaH
10030381 prAdurAsaM varadarADyuvayoH kAmaditsayA
10030383 vriyatAM vara ityukte mAdR^isho vAM vR^itaH sutaH
10030391 ajuShTagrAmyaviShayAvanapatyau cha dampatI
10030393 na vavrAthe.apavargaM me mohitau devamAyayA
10030401 gate mayi yuvAM labdhvA varaM matsadR^ishaM sutam
10030403 grAmyAnbhogAnabhu~njAthAM yuvAM prAptamanorathau
10030411 adR^iShTvAnyatamaM loke shIlaudAryaguNaiH samam
10030413 ahaM suto vAmabhavaM pR^ishnigarbha iti shrutaH
10030421 tayorvAM punarevAhamadityAmAsa kashyapAt
10030423 upendra iti vikhyAto vAmanatvAchcha vAmanaH
10030431 tR^itIye.asminbhave.ahaM vai tenaiva vapuShAtha vAm
10030433 jAto bhUyastayoreva satyaM me vyAhR^itaM sati
10030441 etadvAM darshitaM rUpaM prAgjanmasmaraNAya me
10030443 nAnyathA madbhavaM j~nAnaM martyali~Ngena jAyate
10030451 yuvAM mAM putrabhAvena brahmabhAvena chAsakR^it
10030453 chintayantau kR^itasnehau yAsyethe madgatiM parAm
10030460 shrIshuka uvAcha
10030461 ityuktvAsIddharistUShNIM bhagavAnAtmamAyayA
10030463 pitroH sampashyatoH sadyo babhUva prAkR^itaH shishuH
10030471 tatashcha shaurirbhagavatprachoditaH
10030472 sutaM samAdAya sa sUtikAgR^ihAt
10030473 yadA bahirgantumiyeSha tarhyajA
10030474 yA yogamAyAjani nandajAyayA
10030481 tayA hR^itapratyayasarvavR^ittiShu dvAHstheShu paureShvapi shAyiteShvatha
10030483 dvArashcha sarvAH pihitA duratyayA bR^ihatkapATAyasakIlashR^i~NkhalaiH
10030491 tAH kR^iShNavAhe vasudeva Agate svayaM vyavaryanta yathA tamo raveH
10030493 vavarSha parjanya upAMshugarjitaH sheSho.anvagAdvAri nivArayanphaNaiH
10030501 maghoni varShatyasakR^idyamAnujA gambhIratoyaughajavormiphenilA
10030503 bhayAnakAvartashatAkulA nadI mArgaM dadau sindhuriva shriyaH pateH
10030511 nandavrajaM shaurirupetya tatra tAn
10030512 gopAnprasuptAnupalabhya nidrayA
10030513 sutaM yashodAshayane nidhAya tat
10030514 sutAmupAdAya punargR^ihAnagAt
10030521 devakyAH shayane nyasya vasudevo.atha dArikAm
10030523 pratimuchya padorlohamAste pUrvavadAvR^itaH
10030531 yashodA nandapatnI cha jAtaM paramabudhyata
10030533 na talli~NgaM parishrAntA nidrayApagatasmR^itiH
10040010 shrIshuka uvAcha
10040011 bahirantaHpuradvAraH sarvAH pUrvavadAvR^itAH
10040013 tato bAladhvaniM shrutvA gR^ihapAlAH samutthitAH
10040021 te tu tUrNamupavrajya devakyA garbhajanma tat
10040023 AchakhyurbhojarAjAya yadudvignaH pratIkShate
10040031 sa talpAttUrNamutthAya kAlo.ayamiti vihvalaH
10040033 sUtIgR^ihamagAttUrNaM praskhalanmuktamUrdhajaH
10040041 tamAha bhrAtaraM devI kR^ipaNA karuNaM satI
10040043 snuSheyaM tava kalyANa striyaM mA hantumarhasi
10040051 bahavo hiMsitA bhrAtaH shishavaH pAvakopamAH
10040053 tvayA daivanisR^iShTena putrikaikA pradIyatAm
10040061 nanvahaM te hyavarajA dInA hatasutA prabho
10040063 dAtumarhasi mandAyA a~NgemAM charamAM prajAm
10040070 shrIshuka uvAcha
10040071 upaguhyAtmajAmevaM rudatyA dInadInavat
10040073 yAchitastAM vinirbhartsya hastAdAchichChide khalaH
10040081 tAM gR^ihItvA charaNayorjAtamAtrAM svasuH sutAm
10040083 apothayachChilApR^iShThe svArthonmUlitasauhR^idaH
10040091 sA taddhastAtsamutpatya sadyo devyambaraM gatA
10040093 adR^ishyatAnujA viShNoH sAyudhAShTamahAbhujA
10040101 divyasragambarAlepa ratnAbharaNabhUShitA
10040103 dhanuHshUleShucharmAsi sha~NkhachakragadAdharA
10040111 siddhachAraNagandharvairapsaraHkinnaroragaiH
10040113 upAhR^itorubalibhiH stUyamAnedamabravIt
10040121 kiM mayA hatayA manda jAtaH khalu tavAntakR^it
10040123 yatra kva vA pUrvashatrurmA hiMsIH kR^ipaNAnvR^ithA
10040131 iti prabhAShya taM devI mAyA bhagavatI bhuvi
10040133 bahunAmaniketeShu bahunAmA babhUva ha
10040141 tayAbhihitamAkarNya kaMsaH paramavismitaH
10040143 devakIM vasudevaM cha vimuchya prashrito.abravIt
10040151 aho bhaginyaho bhAma mayA vAM bata pApmanA
10040153 puruShAda ivApatyaM bahavo hiMsitAH sutAH
10040161 sa tvahaM tyaktakAruNyastyaktaj~nAtisuhR^itkhalaH
10040163 kAnlokAnvai gamiShyAmi brahmaheva mR^itaH shvasan
10040171 daivamapyanR^itaM vakti na martyA eva kevalam
10040173 yadvishrambhAdahaM pApaH svasurnihatavA~nChishUn
10040181 mA shochataM mahAbhAgAvAtmajAnsvakR^itaM bhujaH
10040183 jAntavo na sadaikatra daivAdhInAstadAsate
10040191 bhuvi bhaumAni bhUtAni yathA yAntyapayAnti cha
10040193 nAyamAtmA tathaiteShu viparyeti yathaiva bhUH
10040201 yathAnevaMvido bhedo yata AtmaviparyayaH
10040203 dehayogaviyogau cha saMsR^itirna nivartate
10040211 tasmAdbhadre svatanayAnmayA vyApAditAnapi
10040213 mAnushocha yataH sarvaH svakR^itaM vindate.avashaH
10040221 yAvaddhato.asmi hantAsmI tyAtmAnaM manyate.asvadR^ik
10040223 tAvattadabhimAnyaj~no bAdhyabAdhakatAmiyAt
10040231 kShamadhvaM mama daurAtmyaM sAdhavo dInavatsalAH
10040233 ityuktvAshrumukhaH pAdau shyAlaH svasrorathAgrahIt
10040241 mochayAmAsa nigaDAdvishrabdhaH kanyakAgirA
10040243 devakIM vasudevaM cha darshayannAtmasauhR^idam
10040251 bhrAtuH samanutaptasya kShAntaroShA cha devakI
10040253 vyasR^ijadvasudevashcha prahasya tamuvAcha ha
10040261 evametanmahAbhAga yathA vadasi dehinAm
10040263 aj~nAnaprabhavAhaMdhIH svapareti bhidA yataH
10040271 shokaharShabhayadveSha lobhamohamadAnvitAH
10040273 mitho ghnantaM na pashyanti bhAvairbhAvaM pR^ithagdR^ishaH
10040280 shrIshuka uvAcha
10040281 kaMsa evaM prasannAbhyAM vishuddhaM pratibhAShitaH
10040283 devakIvasudevAbhyAmanuj~nAto.avishadgR^iham
10040291 tasyAM rAtryAM vyatItAyAM kaMsa AhUya mantriNaH
10040293 tebhya AchaShTa tatsarvaM yaduktaM yoganidrayA
10040301 AkarNya bharturgaditaM tamUchurdevashatravaH
10040303 devAnprati kR^itAmarShA daiteyA nAtikovidAH
10040311 evaM chettarhi bhojendra puragrAmavrajAdiShu
10040313 anirdashAnnirdashAMshcha haniShyAmo.adya vai shishUn
10040321 kimudyamaiH kariShyanti devAH samarabhIravaH
10040323 nityamudvignamanaso jyAghoShairdhanuShastava
10040331 asyataste sharavrAtairhanyamAnAH samantataH
10040333 jijIviShava utsR^ijya palAyanaparA yayuH
10040341 kechitprA~njalayo dInA nyastashastrA divaukasaH
10040343 muktakachChashikhAH kechidbhItAH sma iti vAdinaH
10040351 na tvaM vismR^itashastrAstrAnvirathAnbhayasaMvR^itAn
10040353 haMsyanyAsaktavimukhAnbhagnachApAnayudhyataH
10040361 kiM kShemashUrairvibudhairasaMyugavikatthanaiH
10040363 rahojuShA kiM hariNA shambhunA vA vanaukasA
10040365 kimindreNAlpavIryeNa brahmaNA vA tapasyatA
10040371 tathApi devAH sApatnyAnnopekShyA iti manmahe
10040373 tatastanmUlakhanane niyu~NkShvAsmAnanuvratAn
10040381 yathAmayo.a~Nge samupekShito nR^ibhirna shakyate rUDhapadashchikitsitum
10040383 yathendriyagrAma upekShitastathA ripurmahAnbaddhabalo na chAlyate
10040391 mUlaM hi viShNurdevAnAM yatra dharmaH sanAtanaH
10040393 tasya cha brahmagoviprAstapo yaj~nAH sadakShiNAH
10040401 tasmAtsarvAtmanA rAjanbrAhmaNAnbrahmavAdinaH
10040403 tapasvino yaj~nashIlAngAshcha hanmo havirdughAH
10040411 viprA gAvashcha vedAshcha tapaH satyaM damaH shamaH
10040413 shraddhA dayA titikShA cha kratavashcha harestanUH
10040421 sa hi sarvasurAdhyakSho hyasuradviDguhAshayaH
10040423 tanmUlA devatAH sarvAH seshvarAH sachaturmukhAH
10040425 ayaM vai tadvadhopAyo yadR^iShINAM vihiMsanam
10040430 shrIshuka uvAcha
10040431 evaM durmantribhiH kaMsaH saha sammantrya durmatiH
10040433 brahmahiMsAM hitaM mene kAlapAshAvR^ito.asuraH
10040441 sandishya sAdhulokasya kadane kadanapriyAn
10040443 kAmarUpadharAndikShu dAnavAngR^ihamAvishat
10040451 te vai rajaHprakR^itayastamasA mUDhachetasaH
10040453 satAM vidveShamAcherurArAdAgatamR^ityavaH
10040461 AyuH shriyaM yasho dharmaM lokAnAshiSha eva cha
10040463 hanti shreyAMsi sarvANi puMso mahadatikramaH
10050010 shrIshuka uvAcha
10050011 nandastvAtmaja utpanne jAtAhlAdo mahAmanAH
10050013 AhUya viprAnvedaj~nAnsnAtaH shuchirala~NkR^itaH
10050021 vAchayitvA svastyayanaM jAtakarmAtmajasya vai
10050023 kArayAmAsa vidhivatpitR^idevArchanaM tathA
10050031 dhenUnAM niyute prAdAdviprebhyaH samala~NkR^ite
10050033 tilAdrInsapta ratnaugha shAtakaumbhAmbarAvR^itAn
10050041 kAlena snAnashauchAbhyAM saMskAraistapasejyayA
10050043 shudhyanti dAnaiH santuShTyA dravyANyAtmAtmavidyayA
10050051 sauma~Ngalyagiro viprAH sUtamAgadhavandinaH
10050053 gAyakAshcha jagurnedurbheryo dundubhayo muhuH
10050061 vrajaH sammR^iShTasaMsikta dvArAjiragR^ihAntaraH
10050063 chitradhvajapatAkAsrak chailapallavatoraNaiH
10050071 gAvo vR^iShA vatsatarA haridrAtailarUShitAH
10050073 vichitradhAtubarhasrag vastrakA~nchanamAlinaH
10050081 mahArhavastrAbharaNa ka~nchukoShNIShabhUShitAH
10050083 gopAH samAyayU rAjannAnopAyanapANayaH
10050091 gopyashchAkarNya muditA yashodAyAH sutodbhavam
10050093 AtmAnaM bhUShayAM chakrurvastrAkalpA~njanAdibhiH
10050101 navaku~Nkumaki~njalka mukhapa~NkajabhUtayaH
10050103 balibhistvaritaM jagmuH pR^ithushroNyashchalatkuchAH
10050111 gopyaH sumR^iShTamaNikuNDalaniShkakaNThyash
10050112 chitrAmbarAH pathi shikhAchyutamAlyavarShAH
10050113 nandAlayaM savalayA vrajatIrvirejur
10050114 vyAlolakuNDalapayodharahArashobhAH
10050121 tA AshiShaH prayu~njAnAshchiraM pAhIti bAlake
10050123 haridrAchUrNatailAdbhiH si~nchantyo.ajanamujjaguH
10050131 avAdyanta vichitrANi vAditrANi mahotsave
10050133 kR^iShNe vishveshvare.anante nandasya vrajamAgate
10050141 gopAH parasparaM hR^iShTA dadhikShIraghR^itAmbubhiH
10050143 Asi~nchanto vilimpanto navanItaishcha chikShipuH
10050151 nando mahAmanAstebhyo vAso.ala~NkAragodhanam
10050153 sUtamAgadhavandibhyo ye.anye vidyopajIvinaH
10050161 taistaiH kAmairadInAtmA yathochitamapUjayat
10050163 viShNorArAdhanArthAya svaputrasyodayAya cha
10050171 rohiNI cha mahAbhAgA nandagopAbhinanditA
10050173 vyacharaddivyavAsasrak kaNThAbharaNabhUShitA
10050181 tata Arabhya nandasya vrajaH sarvasamR^iddhimAn
10050183 harernivAsAtmaguNai ramAkrIDamabhUnnR^ipa
10050191 gopAngokularakShAyAM nirUpya mathurAM gataH
10050193 nandaH kaMsasya vArShikyaM karaM dAtuM kurUdvaha
10050201 vasudeva upashrutya bhrAtaraM nandamAgatam
10050203 j~nAtvA dattakaraM rAj~ne yayau tadavamochanam
10050211 taM dR^iShTvA sahasotthAya dehaH prANamivAgatam
10050213 prItaH priyatamaM dorbhyAM sasvaje premavihvalaH
10050221 pUjitaH sukhamAsInaH pR^iShTvAnAmayamAdR^itaH
10050223 prasaktadhIH svAtmajayoridamAha vishAmpate
10050231 diShTyA bhrAtaH pravayasa idAnImaprajasya te
10050233 prajAshAyA nivR^ittasya prajA yatsamapadyata
10050241 diShTyA saMsArachakre.asminvartamAnaH punarbhavaH
10050243 upalabdho bhavAnadya durlabhaM priyadarshanam
10050251 naikatra priyasaMvAsaH suhR^idAM chitrakarmaNAm
10050253 oghena vyUhyamAnAnAM plavAnAM srotaso yathA
10050261 kachchitpashavyaM nirujaM bhUryambutR^iNavIrudham
10050263 bR^ihadvanaM tadadhunA yatrAsse tvaM suhR^idvR^itaH
10050271 bhrAtarmama sutaH kachchinmAtrA saha bhavadvraje
10050273 tAtaM bhavantaM manvAno bhavadbhyAmupalAlitaH
10050281 puMsastrivargo vihitaH suhR^ido hyanubhAvitaH
10050283 na teShu klishyamAneShu trivargo.arthAya kalpate
10050290 shrInanda uvAcha
10050291 aho te devakIputrAH kaMsena bahavo hatAH
10050293 ekAvashiShTAvarajA kanyA sApi divaM gatA
10050301 nUnaM hyadR^iShTaniShTho.ayamadR^iShTaparamo janaH
10050303 adR^iShTamAtmanastattvaM yo veda na sa muhyati
10050310 shrIvasudeva uvAcha
10050311 karo vai vArShiko datto rAj~ne dR^iShTA vayaM cha vaH
10050313 neha stheyaM bahutithaM santyutpAtAshcha gokule
10050320 shrIshuka uvAcha
10050321 iti nandAdayo gopAH proktAste shauriNA yayuH
10050323 anobhiranaDudyuktaistamanuj~nApya gokulam
10060010 shrIshuka uvAcha
10060011 nandaH pathi vachaH shaurerna mR^iSheti vichintayan
10060013 hariM jagAma sharaNamutpAtAgamasha~NkitaH
10060021 kaMsena prahitA ghorA pUtanA bAlaghAtinI
10060023 shishUMshchachAra nighnantI puragrAmavrajAdiShu
10060031 na yatra shravaNAdIni rakShoghnAni svakarmasu
10060033 kurvanti sAtvatAM bharturyAtudhAnyashcha tatra hi
10060041 sA khecharyekadotpatya pUtanA nandagokulam
10060043 yoShitvA mAyayAtmAnaM prAvishatkAmachAriNI
10060051 tAM keshabandhavyatiShaktamallikAM
10060052 bR^ihannitambastanakR^ichChramadhyamAm
10060053 suvAsasaM kalpitakarNabhUShaNa
10060054 tviShollasatkuntalamaNDitAnanAm
10060061 valgusmitApA~NgavisargavIkShitair
10060062 mano harantIM vanitAM vrajaukasAm
10060063 amaMsatAmbhojakareNa rUpiNIM
10060064 gopyaH shriyaM draShTumivAgatAM patim
10060071 bAlagrahastatra vichinvatI shishUnyadR^ichChayA nandagR^ihe.asadantakam
10060073 bAlaM pratichChannanijorutejasaM dadarsha talpe.agnimivAhitaM bhasi
10060081 vibudhya tAM bAlakamArikAgrahaM charAcharAtmA sa nimIlitekShaNaH
10060083 anantamAropayada~NkamantakaM yathoragaM suptamabuddhirajjudhIH
10060091 tAM tIkShNachittAmativAmacheShTitAM vIkShyAntarA koShaparichChadAsivat
10060093 varastriyaM tatprabhayA cha dharShite nirIkShyamANe jananI hyatiShThatAm
10060101 tasminstanaM durjaravIryamulbaNaM
10060102 ghorA~NkamAdAya shishordadAvatha
10060103 gADhaM karAbhyAM bhagavAnprapIDya tat
10060104 prANaiH samaM roShasamanvito.apibat
10060111 sA mu~ncha mu~nchAlamiti prabhAShiNI niShpIDyamAnAkhilajIvamarmaNi
10060113 vivR^itya netre charaNau bhujau muhuH prasvinnagAtrA kShipatI ruroda ha
10060121 tasyAH svanenAtigabhIraraMhasA sAdrirmahI dyaushcha chachAla sagrahA
10060123 rasA dishashcha pratinedire janAH petuH kShitau vajranipAtasha~NkayA
10060131 nishAcharItthaM vyathitastanA vyasur
10060132 vyAdAya keshAMshcharaNau bhujAvapi
10060133 prasArya goShThe nijarUpamAsthitA
10060134 vajrAhato vR^itra ivApatannR^ipa
10060141 patamAno.api taddehastrigavyUtyantaradrumAn
10060143 chUrNayAmAsa rAjendra mahadAsIttadadbhutam
10060151 IShAmAtrogradaMShTrAsyaM girikandaranAsikam
10060153 gaNDashailastanaM raudraM prakIrNAruNamUrdhajam
10060161 andhakUpagabhIrAkShaM pulinArohabhIShaNam
10060163 baddhasetubhujorva~Nghri shUnyatoyahradodaram
10060171 santatrasuH sma tadvIkShya gopA gopyaH kalevaram
10060173 pUrvaM tu tanniHsvanita bhinnahR^itkarNamastakAH
10060181 bAlaM cha tasyA urasi krIDantamakutobhayam
10060183 gopyastUrNaM samabhyetya jagR^ihurjAtasambhramAH
10060191 yashodArohiNIbhyAM tAH samaM bAlasya sarvataH
10060193 rakShAM vidadhire samyaggopuchChabhramaNAdibhiH
10060201 gomUtreNa snApayitvA punargorajasArbhakam
10060203 rakShAM chakrushcha shakR^itA dvAdashA~NgeShu nAmabhiH
10060211 gopyaH saMspR^iShTasalilA a~NgeShu karayoH pR^ithak
10060213 nyasyAtmanyatha bAlasya bIjanyAsamakurvata
10060221 avyAdajo.a~Nghri maNimAMstava jAnvathorU
10060222 yaj~no.achyutaH kaTitaTaM jaTharaM hayAsyaH
10060223 hR^itkeshavastvadura Isha inastu kaNThaM
10060224 viShNurbhujaM mukhamurukrama IshvaraH kam
10060231 chakryagrataH sahagado harirastu pashchAt
10060232 tvatpArshvayordhanurasI madhuhAjanashcha
10060233 koNeShu sha~Nkha urugAya uparyupendras
10060234 tArkShyaH kShitau haladharaH puruShaH samantAt
10060241 indriyANi hR^iShIkeshaH prANAnnArAyaNo.avatu
10060243 shvetadvIpapatishchittaM mano yogeshvaro.avatu
10060251 pR^ishnigarbhastu te buddhimAtmAnaM bhagavAnparaH
10060253 krIDantaM pAtu govindaH shayAnaM pAtu mAdhavaH
10060261 vrajantamavyAdvaikuNTha AsInaM tvAM shriyaH patiH
10060263 bhu~njAnaM yaj~nabhukpAtu sarvagrahabhaya~NkaraH
10060271 DAkinyo yAtudhAnyashcha kuShmANDA ye.arbhakagrahAH
10060273 bhUtapretapishAchAshcha yakSharakShovinAyakAH
10060281 koTarA revatI jyeShThA pUtanA mAtR^ikAdayaH
10060283 unmAdA ye hyapasmArA dehaprANendriyadruhaH
10060291 svapnadR^iShTA mahotpAtA vR^iddhA bAlagrahAshcha ye
10060293 sarve nashyantu te viShNornAmagrahaNabhIravaH
10060300 shrIshuka uvAcha
10060301 iti praNayabaddhAbhirgopIbhiH kR^itarakShaNam
10060303 pAyayitvA stanaM mAtA sannyaveshayadAtmajam
10060311 tAvannandAdayo gopA mathurAyA vrajaM gatAH
10060313 vilokya pUtanAdehaM babhUvurativismitAH
10060321 nUnaM batarShiH sa~njAto yogesho vA samAsa saH
10060323 sa eva dR^iShTo hyutpAto yadAhAnakadundubhiH
10060331 kalevaraM parashubhishChittvA tatte vrajaukasaH
10060333 dUre kShiptvAvayavasho nyadahankAShThaveShTitam
10060341 dahyamAnasya dehasya dhUmashchAgurusaurabhaH
10060343 utthitaH kR^iShNanirbhukta sapadyAhatapApmanaH
10060351 pUtanA lokabAlaghnI rAkShasI rudhirAshanA
10060353 jighAMsayApi haraye stanaM dattvApa sadgatim
10060361 kiM punaH shraddhayA bhaktyA kR^iShNAya paramAtmane
10060363 yachChanpriyatamaM kiM nu raktAstanmAtaro yathA
10060371 padbhyAM bhaktahR^idisthAbhyAM vandyAbhyAM lokavanditaiH
10060373 a~NgaM yasyAH samAkramya bhagavAnapi tatstanam
10060381 yAtudhAnyapi sA svargamavApa jananIgatim
10060383 kR^iShNabhuktastanakShIrAH kimu gAvo.anumAtaraH
10060391 payAMsi yAsAmapibatputrasnehasnutAnyalam
10060393 bhagavAndevakIputraH kaivalyAdyakhilapradaH
10060401 tAsAmavirataM kR^iShNe kurvatInAM sutekShaNam
10060403 na punaH kalpate rAjansaMsAro.aj~nAnasambhavaH
10060411 kaTadhUmasya saurabhyamavaghrAya vrajaukasaH
10060413 kimidaM kuta eveti vadanto vrajamAyayuH
10060421 te tatra varNitaM gopaiH pUtanAgamanAdikam
10060423 shrutvA tannidhanaM svasti shishoshchAsansuvismitAH
10060431 nandaH svaputramAdAya pretyAgatamudAradhIH
10060433 mUrdhnyupAghrAya paramAM mudaM lebhe kurUdvaha
10060441 ya etatpUtanAmokShaM kR^iShNasyArbhakamadbhutam
10060443 shR^iNuyAchChraddhayA martyo govinde labhate ratim
10070010 shrIrAjovAcha
10070011 yena yenAvatAreNa bhagavAnharirIshvaraH
10070013 karoti karNaramyANi manoj~nAni cha naH prabho
10070021 yachChR^iNvato.apaityaratirvitR^iShNA sattvaM cha shuddhyatyachireNa puMsaH
10070023 bhaktirharau tatpuruShe cha sakhyaM tadeva hAraM vada manyase chet
10070031 athAnyadapi kR^iShNasya tokAcharitamadbhutam
10070033 mAnuShaM lokamAsAdya tajjAtimanurundhataH
10070040 shrIshuka uvAcha
10070041 kadAchidautthAnikakautukAplave janmarkShayoge samavetayoShitAm
10070043 vAditragItadvijamantravAchakaishchakAra sUnorabhiShechanaM satI
10070051 nandasya patnI kR^itamajjanAdikaM vipraiH kR^itasvastyayanaM supUjitaiH
10070053 annAdyavAsaHsragabhIShTadhenubhiH sa~njAtanidrAkShamashIshayachChanaiH
10070061 autthAnikautsukyamanA manasvinI samAgatAnpUjayatI vrajaukasaH
10070063 naivAshR^iNodvai ruditaM sutasya sA rudanstanArthI charaNAvudakShipat
10070071 adhaHshayAnasya shishorano.alpaka pravAlamR^idva~NghrihataM vyavartata
10070073 vidhvastanAnArasakupyabhAjanaM vyatyastachakrAkShavibhinnakUbaram
10070081 dR^iShTvA yashodApramukhA vrajastriya
10070082 autthAnike karmaNi yAH samAgatAH
10070083 nandAdayashchAdbhutadarshanAkulAH
10070084 kathaM svayaM vai shakaTaM viparyagAt
10070091 UchuravyavasitamatIngopAngopIshcha bAlakAH
10070093 rudatAnena pAdena kShiptametanna saMshayaH
10070101 na te shraddadhire gopA bAlabhAShitamityuta
10070103 aprameyaM balaM tasya bAlakasya na te viduH
10070111 rudantaM sutamAdAya yashodA grahasha~NkitA
10070113 kR^itasvastyayanaM vipraiH sUktaiH stanamapAyayat
10070121 pUrvavatsthApitaM gopairbalibhiH saparichChadam
10070123 viprA hutvArchayAM chakrurdadhyakShatakushAmbubhiH
10070131 ye.asUyAnR^itadambherShA hiMsAmAnavivarjitAH
10070133 na teShAM satyashIlAnAmAshiSho viphalAH kR^itAH
10070141 iti bAlakamAdAya sAmargyajurupAkR^itaiH
10070143 jalaiH pavitrauShadhibhirabhiShichya dvijottamaiH
10070151 vAchayitvA svastyayanaM nandagopaH samAhitaH
10070153 hutvA chAgniM dvijAtibhyaH prAdAdannaM mahAguNam
10070161 gAvaH sarvaguNopetA vAsaHsragrukmamAlinIH
10070163 AtmajAbhyudayArthAya prAdAtte chAnvayu~njata
10070171 viprA mantravido yuktAstairyAH proktAstathAshiShaH
10070173 tA niShphalA bhaviShyanti na kadAchidapi sphuTam
10070181 ekadArohamArUDhaM lAlayantI sutaM satI
10070183 garimANaM shishorvoDhuM na sehe girikUTavat
10070191 bhUmau nidhAya taM gopI vismitA bhArapIDitA
10070193 mahApuruShamAdadhyau jagatAmAsa karmasu
10070201 daityo nAmnA tR^iNAvartaH kaMsabhR^ityaH praNoditaH
10070203 chakravAtasvarUpeNa jahArAsInamarbhakam
10070211 gokulaM sarvamAvR^iNvanmuShNaMshchakShUMShi reNubhiH
10070213 IrayansumahAghora shabdena pradisho dishaH
10070221 muhUrtamabhavadgoShThaM rajasA tamasAvR^itam
10070223 sutaM yashodA nApashyattasminnyastavatI yataH
10070231 nApashyatkashchanAtmAnaM paraM chApi vimohitaH
10070233 tR^iNAvartanisR^iShTAbhiH sharkarAbhirupadrutaH
10070241 iti kharapavanachakrapAMshuvarShe sutapadavImabalAvilakShya mAtA
10070243 atikaruNamanusmarantyashochadbhuvi patitA mR^itavatsakA yathA gauH
10070251 ruditamanunishamya tatra gopyo bhR^ishamanutaptadhiyo.ashrupUrNamukhyaH
10070253 ruruduranupalabhya nandasUnuM pavana upAratapAMshuvarShavege
10070261 tR^iNAvartaH shAntarayo vAtyArUpadharo haran
10070263 kR^iShNaM nabhogato gantuM nAshaknodbhUribhArabhR^it
10070271 tamashmAnaM manyamAna Atmano gurumattayA
10070273 gale gR^ihIta utsraShTuM nAshaknodadbhutArbhakam
10070281 galagrahaNanishcheShTo daityo nirgatalochanaH
10070283 avyaktarAvo nyapatatsahabAlo vyasurvraje
10070291 tamantarikShAtpatitaM shilAyAM vishIrNasarvAvayavaM karAlam
10070293 puraM yathA rudrashareNa viddhaM striyo rudatyo dadR^ishuH sametAH
10070301 prAdAya mAtre pratihR^itya vismitAH kR^iShNaM cha tasyorasi lambamAnam
10070303 taM svastimantaM puruShAdanItaM vihAyasA mR^ityumukhAtpramuktam
10070305 gopyashcha gopAH kila nandamukhyA labdhvA punaH prApuratIva modam
10070311 aho batAtyadbhutameSha rakShasA bAlo nivR^ittiM gamito.abhyagAtpunaH
10070313 hiMsraH svapApena vihiMsitaH khalaH sAdhuH samatvena bhayAdvimuchyate
10070321 kiM nastapashchIrNamadhokShajArchanaM
10070322 pUrteShTadattamuta bhUtasauhR^idam
10070323 yatsamparetaH punareva bAlako
10070324 diShTyA svabandhUnpraNayannupasthitaH
10070331 dR^iShTvAdbhutAni bahusho nandagopo bR^ihadvane
10070333 vasudevavacho bhUyo mAnayAmAsa vismitaH
10070341 ekadArbhakamAdAya svA~NkamAropya bhAminI
10070343 prasnutaM pAyayAmAsa stanaM snehapariplutA
10070351 pItaprAyasya jananI sutasya ruchirasmitam
10070353 mukhaM lAlayatI rAja~njR^imbhato dadR^ishe idam
10070361 khaM rodasI jyotiranIkamAshAH sUryenduvahnishvasanAmbudhIMshcha
10070363 dvIpAnnagAMstadduhitR^IrvanAni bhUtAni yAni sthiraja~NgamAni
10070371 sA vIkShya vishvaM sahasA rAjansa~njAtavepathuH
10070373 sammIlya mR^igashAvAkShI netre AsItsuvismitA
10080010 shrIshuka uvAcha
10080011 gargaH purohito rAjanyadUnAM sumahAtapAH
10080013 vrajaM jagAma nandasya vasudevaprachoditaH
10080021 taM dR^iShTvA paramaprItaH pratyutthAya kR^itA~njaliH
10080023 AnarchAdhokShajadhiyA praNipAtapuraHsaram
10080031 sUpaviShTaM kR^itAtithyaM girA sUnR^itayA munim
10080033 nandayitvAbravIdbrahmanpUrNasya karavAma kim
10080041 mahadvichalanaM nR^INAM gR^ihiNAM dInachetasAm
10080043 niHshreyasAya bhagavankalpate nAnyathA kvachit
10080051 jyotiShAmayanaM sAkShAdyattajj~nAnamatIndriyam
10080053 praNItaM bhavatA yena pumAnveda parAvaram
10080061 tvaM hi brahmavidAM shreShThaH saMskArAnkartumarhasi
10080063 bAlayoranayornR^INAM janmanA brAhmaNo guruH
10080070 shrIgarga uvAcha
10080071 yadUnAmahamAchAryaH khyAtashcha bhuvi sarvadA
10080073 sutaM mayA saMskR^itaM te manyate devakIsutam
10080081 kaMsaH pApamatiH sakhyaM tava chAnakadundubheH
10080083 devakyA aShTamo garbho na strI bhavitumarhati
10080091 iti sa~nchintaya~nChrutvA devakyA dArikAvachaH
10080093 api hantA gatAsha~Nkastarhi tanno.anayo bhavet
10080100 shrInanda uvAcha
10080101 alakShito.asminrahasi mAmakairapi govraje
10080103 kuru dvijAtisaMskAraM svastivAchanapUrvakam
10080110 shrIshuka uvAcha
10080111 evaM samprArthito vipraH svachikIrShitameva tat
10080113 chakAra nAmakaraNaM gUDho rahasi bAlayoH
10080120 shrIgarga uvAcha
10080121 ayaM hi rohiNIputro ramayansuhR^ido guNaiH
10080123 AkhyAsyate rAma iti balAdhikyAdbalaM viduH
10080125 yadUnAmapR^ithagbhAvAtsa~NkarShaNamushantyapi
10080131 AsanvarNAstrayo hyasya gR^ihNato.anuyugaM tanUH
10080133 shuklo raktastathA pIta idAnIM kR^iShNatAM gataH
10080141 prAgayaM vasudevasya kvachijjAtastavAtmajaH
10080143 vAsudeva iti shrImAnabhij~nAH samprachakShate
10080151 bahUni santi nAmAni rUpANi cha sutasya te
10080153 guNakarmAnurUpANi tAnyahaM veda no janAH
10080161 eSha vaH shreya AdhAsyadgopagokulanandanaH
10080163 anena sarvadurgANi yUyama~njastariShyatha
10080171 purAnena vrajapate sAdhavo dasyupIDitAH
10080173 arAjake rakShyamANA jigyurdasyUnsamedhitAH
10080181 ya etasminmahAbhAgAH prItiM kurvanti mAnavAH
10080183 nArayo.abhibhavantyetAnviShNupakShAnivAsurAH
10080191 tasmAnnandAtmajo.ayaM te nArAyaNasamo guNaiH
10080193 shriyA kIrtyAnubhAvena gopAyasva samAhitaH
10080200 shrIshuka uvAcha
10080201 ityAtmAnaM samAdishya garge cha svagR^ihaM gate
10080203 nandaH pramudito mene AtmAnaM pUrNamAshiShAm
10080211 kAlena vrajatAlpena gokule rAmakeshavau
10080213 jAnubhyAM saha pANibhyAM ri~NgamANau vijahratuH
10080221 tAva~NghriyugmamanukR^iShya sarIsR^ipantau
10080222 ghoShapraghoSharuchiraM vrajakardameShu
10080223 tannAdahR^iShTamanasAvanusR^itya lokaM
10080224 mugdhaprabhItavadupeyaturanti mAtroH
10080231 tanmAtarau nijasutau ghR^iNayA snuvantyau
10080232 pa~NkA~NgarAgaruchirAvupagR^ihya dorbhyAm
10080233 dattvA stanaM prapibatoH sma mukhaM nirIkShya
10080234 mugdhasmitAlpadashanaM yayatuH pramodam
10080241 yarhya~NganAdarshanIyakumAralIlAv
10080242 antarvraje tadabalAH pragR^ihItapuchChaiH
10080243 vatsairitastata ubhAvanukR^iShyamANau
10080244 prekShantya ujjhitagR^ihA jahR^iShurhasantyaH
10080251 shR^i~NgyagnidaMShTryasijaladvijakaNTakebhyaH
10080252 krIDAparAvatichalau svasutau niSheddhum
10080253 gR^ihyANi kartumapi yatra na tajjananyau
10080254 shekAta ApaturalaM manaso.anavasthAm
10080261 kAlenAlpena rAjarShe rAmaH kR^iShNashcha gokule
10080263 aghR^iShTajAnubhiH padbhirvichakramatura~njasA
10080271 tatastu bhagavAnkR^iShNo vayasyairvrajabAlakaiH
10080273 saharAmo vrajastrINAM chikrIDe janayanmudam
10080281 kR^iShNasya gopyo ruchiraM vIkShya kaumArachApalam
10080283 shR^iNvantyAH kila tanmAturiti hochuH samAgatAH
10080291 vatsAnmu~nchankvachidasamaye kroshasa~njAtahAsaH
10080292 steyaM svAdvattyatha dadhipayaH kalpitaiH steyayogaiH
10080293 markAnbhokShyanvibhajati sa chennAtti bhANDaM bhinnatti
10080294 dravyAlAbhe sagR^ihakupito yAtyupakroshya tokAn
10080301 hastAgrAhye rachayati vidhiM pIThakolUkhalAdyaish
10080302 ChidraM hyantarnihitavayunaH shikyabhANDeShu tadvit
10080303 dhvAntAgAre dhR^itamaNigaNaM svA~NgamarthapradIpaM
10080304 kAle gopyo yarhi gR^ihakR^ityeShu suvyagrachittAH
10080311 evaM dhArShTyAnyushati kurute mehanAdIni vAstau
10080312 steyopAyairvirachitakR^itiH supratIko yathAste
10080313 itthaM strIbhiH sabhayanayanashrImukhAlokinIbhir
10080314 vyAkhyAtArthA prahasitamukhI na hyupAlabdhumaichChat
10080321 ekadA krIDamAnAste rAmAdyA gopadArakAH
10080323 kR^iShNo mR^idaM bhakShitavAniti mAtre nyavedayan
10080331 sA gR^ihItvA kare kR^iShNamupAlabhya hitaiShiNI
10080333 yashodA bhayasambhrAnta prekShaNAkShamabhAShata
10080341 kasmAnmR^idamadAntAtmanbhavAnbhakShitavAnrahaH
10080343 vadanti tAvakA hyete kumArAste.agrajo.apyayam
10080351 nAhaM bhakShitavAnamba sarve mithyAbhishaMsinaH
10080353 yadi satyagirastarhi samakShaM pashya me mukham
10080361 yadyevaM tarhi vyAdehI tyuktaH sa bhagavAnhariH
10080363 vyAdattAvyAhataishvaryaH krIDAmanujabAlakaH
10080371 sA tatra dadR^ishe vishvaM jagatsthAsnu cha khaM dishaH
10080373 sAdridvIpAbdhibhUgolaM savAyvagnIndutArakam
10080381 jyotishchakraM jalaM tejo nabhasvAnviyadeva cha
10080383 vaikArikANIndriyANi mano mAtrA guNAstrayaH
10080391 etadvichitraM sahajIvakAla svabhAvakarmAshayali~Ngabhedam
10080393 sUnostanau vIkShya vidAritAsye vrajaM sahAtmAnamavApa sha~NkAm
10080401 kiM svapna etaduta devamAyA kiM vA madIyo bata buddhimohaH
10080403 atho amuShyaiva mamArbhakasya yaH kashchanautpattika AtmayogaH
10080411 atho yathAvanna vitarkagocharaM chetomanaHkarmavachobhira~njasA
10080413 yadAshrayaM yena yataH pratIyate sudurvibhAvyaM praNatAsmi tatpadam
10080421 ahaM mamAsau patireSha me suto vrajeshvarasyAkhilavittapA satI
10080423 gopyashcha gopAH sahagodhanAshcha me yanmAyayetthaM kumatiH sa me gatiH
10080431 itthaM viditatattvAyAM gopikAyAM sa IshvaraH
10080433 vaiShNavIM vyatanonmAyAM putrasnehamayIM vibhuH
10080441 sadyo naShTasmR^itirgopI sAropyArohamAtmajam
10080443 pravR^iddhasnehakalila hR^idayAsIdyathA purA
10080451 trayyA chopaniShadbhishcha sA~Nkhyayogaishcha sAtvataiH
10080453 upagIyamAnamAhAtmyaM hariM sAmanyatAtmajam
10080460 shrIrAjovAcha
10080461 nandaH kimakarodbrahmanshreya evaM mahodayam
10080463 yashodA cha mahAbhAgA papau yasyAH stanaM hariH
10080471 pitarau nAnvavindetAM kR^iShNodArArbhakehitam
10080473 gAyantyadyApi kavayo yallokashamalApaham
10080480 shrIshuka uvAcha
10080481 droNo vasUnAM pravaro dharayA bhAryayA saha
10080483 kariShyamANa AdeshAnbrahmaNastamuvAcha ha
10080491 jAtayornau mahAdeve bhuvi vishveshvare harau
10080493 bhaktiH syAtparamA loke yayA~njo durgatiM taret
10080501 astvityuktaH sa bhagavAnvraje droNo mahAyashAH
10080503 jaj~ne nanda iti khyAto yashodA sA dharAbhavat
10080511 tato bhaktirbhagavati putrIbhUte janArdane
10080513 dampatyornitarAmAsIdgopagopIShu bhArata
10080521 kR^iShNo brahmaNa AdeshaM satyaM kartuM vraje vibhuH
10080523 saharAmo vasaMshchakre teShAM prItiM svalIlayA
10090010 shrIshuka uvAcha
10090011 ekadA gR^ihadAsIShu yashodA nandagehinI
10090013 karmAntaraniyuktAsu nirmamantha svayaM dadhi
10090021 yAni yAnIha gItAni tadbAlacharitAni cha
10090023 dadhinirmanthane kAle smarantI tAnyagAyata
10090031 kShaumaM vAsaH pR^ithukaTitaTe bibhratI sUtranaddhaM
10090032 putrasnehasnutakuchayugaM jAtakampaM cha subhrUH
10090033 rajjvAkarShashramabhujachalatka~NkaNau kuNDale cha
10090034 svinnaM vaktraM kabaravigalanmAlatI nirmamantha
10090041 tAM stanyakAma AsAdya mathnantIM jananIM hariH
10090043 gR^ihItvA dadhimanthAnaM nyaShedhatprItimAvahan
10090051 tama~NkamArUDhamapAyayatstanaM snehasnutaM sasmitamIkShatI mukham
10090053 atR^iptamutsR^ijya javena sA yayAvutsichyamAne payasi tvadhishrite
10090061 sa~njAtakopaH sphuritAruNAdharaM sandashya dadbhirdadhimanthabhAjanam
10090063 bhittvA mR^iShAshrurdR^iShadashmanA raho jaghAsa haiya~NgavamantaraM gataH
10090071 uttArya gopI sushR^itaM payaH punaH pravishya saMdR^ishya cha dadhyamatrakam
10090073 bhagnaM vilokya svasutasya karma tajjahAsa taM chApi na tatra pashyatI
10090081 ulUkhalA~Nghrerupari vyavasthitaM markAya kAmaM dadataM shichi sthitam
10090083 haiya~NgavaM chauryavisha~NkitekShaNaM nirIkShya pashchAtsutamAgamachChanaiH
10090091 tAmAttayaShTiM prasamIkShya satvaras
10090092 tato.avaruhyApasasAra bhItavat
10090093 gopyanvadhAvanna yamApa yoginAM
10090094 kShamaM praveShTuM tapaseritaM manaH
10090101 anva~nchamAnA jananI bR^ihachchalach ChroNIbharAkrAntagatiH sumadhyamA
10090103 javena visraMsitakeshabandhana chyutaprasUnAnugatiH parAmR^ishat
10090111 kR^itAgasaM taM prarudantamakShiNI kaShantama~njanmaShiNI svapANinA
10090113 udvIkShamANaM bhayavihvalekShaNaM haste gR^ihItvA bhiShayantyavAgurat
10090121 tyaktvA yaShTiM sutaM bhItaM vij~nAyArbhakavatsalA
10090123 iyeSha kila taM baddhuM dAmnAtadvIryakovidA
10090131 na chAntarna bahiryasya na pUrvaM nApi chAparam
10090133 pUrvAparaM bahishchAntarjagato yo jagachcha yaH
10090141 taM matvAtmajamavyaktaM martyali~NgamadhokShajam
10090143 gopikolUkhale dAmnA babandha prAkR^itaM yathA
10090151 taddAma badhyamAnasya svArbhakasya kR^itAgasaH
10090153 dvya~NgulonamabhUttena sandadhe.anyachcha gopikA
10090161 yadAsIttadapi nyUnaM tenAnyadapi sandadhe
10090163 tadapi dvya~NgulaM nyUnaM yadyadAdatta bandhanam
10090171 evaM svagehadAmAni yashodA sandadhatyapi
10090173 gopInAM susmayantInAM smayantI vismitAbhavat
10090181 svamAtuH svinnagAtrAyA visrastakabarasrajaH
10090183 dR^iShTvA parishramaM kR^iShNaH kR^ipayAsItsvabandhane
10090191 evaM sandarshitA hya~Nga hariNA bhR^ityavashyatA
10090193 svavashenApi kR^iShNena yasyedaM seshvaraM vashe
10090201 nemaM viri~ncho na bhavo na shrIrapya~NgasaMshrayA
10090203 prasAdaM lebhire gopI yattatprApa vimuktidAt
10090211 nAyaM sukhApo bhagavAndehinAM gopikAsutaH
10090213 j~nAninAM chAtmabhUtAnAM yathA bhaktimatAmiha
10090221 kR^iShNastu gR^ihakR^ityeShu vyagrAyAM mAtari prabhuH
10090223 adrAkShIdarjunau pUrvaM guhyakau dhanadAtmajau
10090231 purA nAradashApena vR^ikShatAM prApitau madAt
10090233 nalakUvaramaNigrIvAviti khyAtau shriyAnvitau
10100010 shrIrAjovAcha
10100011 kathyatAM bhagavannetattayoH shApasya kAraNam
10100013 yattadvigarhitaM karma yena vA devarShestamaH
10100020 shrIshuka uvAcha
10100021 rudrasyAnucharau bhUtvA sudR^iptau dhanadAtmajau
10100023 kailAsopavane ramye mandAkinyAM madotkaTau
10100031 vAruNIM madirAM pItvA madAghUrNitalochanau
10100033 strIjanairanugAyadbhishcheratuH puShpite vane
10100041 antaH pravishya ga~NgAyAmambhojavanarAjini
10100043 chikrIDaturyuvatibhirgajAviva kareNubhiH
10100051 yadR^ichChayA cha devarShirbhagavAMstatra kaurava
10100053 apashyannArado devau kShIbANau samabudhyata
10100061 taM dR^iShTvA vrIDitA devyo vivastrAH shApasha~NkitAH
10100063 vAsAMsi paryadhuH shIghraM vivastrau naiva guhyakau
10100071 tau dR^iShTvA madirAmattau shrImadAndhau surAtmajau
10100073 tayoranugrahArthAya shApaM dAsyannidaM jagau
10100080 shrInArada uvAcha
10100081 na hyanyo juShato joShyAnbuddhibhraMsho rajoguNaH
10100083 shrImadAdAbhijAtyAdiryatra strI dyUtamAsavaH
10100091 hanyante pashavo yatra nirdayairajitAtmabhiH
10100093 manyamAnairimaM dehamajarAmR^ityu nashvaram
10100101 devasaMj~nitamapyante kR^imiviDbhasmasaMj~nitam
10100103 bhUtadhruktatkR^ite svArthaM kiM veda nirayo yataH
10100111 dehaH kimannadAtuH svaM niShekturmAtureva cha
10100113 mAtuH piturvA balinaH kreturagneH shuno.api vA
10100121 evaM sAdhAraNaM dehamavyaktaprabhavApyayam
10100123 ko vidvAnAtmasAtkR^itvA hanti jantUnR^ite.asataH
10100131 asataH shrImadAndhasya dAridryaM parama~njanam
10100133 Atmaupamyena bhUtAni daridraH paramIkShate
10100141 yathA kaNTakaviddhA~Ngo jantornechChati tAM vyathAm
10100143 jIvasAmyaM gato li~Ngairna tathAviddhakaNTakaH
10100151 daridro nirahaMstambho muktaH sarvamadairiha
10100153 kR^ichChraM yadR^ichChayApnoti taddhi tasya paraM tapaH
10100161 nityaM kShutkShAmadehasya daridrasyAnnakA~NkShiNaH
10100163 indriyANyanushuShyanti hiMsApi vinivartate
10100171 daridrasyaiva yujyante sAdhavaH samadarshinaH
10100173 sadbhiH kShiNoti taM tarShaM tata ArAdvishuddhyati
10100181 sAdhUnAM samachittAnAM mukundacharaNaiShiNAm
10100183 upekShyaiH kiM dhanastambhairasadbhirasadAshrayaiH
10100191 tadahaM mattayormAdhvyA vAruNyA shrImadAndhayoH
10100193 tamomadaM hariShyAmi straiNayorajitAtmanoH
10100201 yadimau lokapAlasya putrau bhUtvA tamaHplutau
10100203 na vivAsasamAtmAnaM vijAnItaH sudurmadau
10100211 ato.arhataH sthAvaratAM syAtAM naivaM yathA punaH
10100213 smR^itiH syAnmatprasAdena tatrApi madanugrahAt
10100221 vAsudevasya sAnnidhyaM labdhvA divyasharachChate
10100223 vR^itte svarlokatAM bhUyo labdhabhaktI bhaviShyataH
10100230 shrIshuka uvAcha
10100231 evamuktvA sa devarShirgato nArAyaNAshramam
10100233 nalakUvaramaNigrIvAvAsaturyamalArjunau
10100241 R^iSherbhAgavatamukhyasya satyaM kartuM vacho hariH
10100243 jagAma shanakaistatra yatrAstAM yamalArjunau
10100251 devarShirme priyatamo yadimau dhanadAtmajau
10100253 tattathA sAdhayiShyAmi yadgItaM tanmahAtmanA
10100261 ityantareNArjunayoH kR^iShNastu yamayoryayau
10100263 AtmanirveshamAtreNa tiryaggatamulUkhalam
10100271 bAlena niShkarShayatAnvagulUkhalaM tad
10100272 dAmodareNa tarasotkalitA~Nghribandhau
10100273 niShpetatuH paramavikramitAtivepa
10100274 skandhapravAlaviTapau kR^itachaNDashabdau
10100281 tatra shriyA paramayA kakubhaH sphurantau
10100282 siddhAvupetya kujayoriva jAtavedAH
10100283 kR^iShNaM praNamya shirasAkhilalokanAthaM
10100284 baddhA~njalI virajasAvidamUchatuH sma
10100291 kR^iShNa kR^iShNa mahAyogiMstvamAdyaH puruShaH paraH
10100293 vyaktAvyaktamidaM vishvaM rUpaM te brAhmaNA viduH
10100301 tvamekaH sarvabhUtAnAM dehAsvAtmendriyeshvaraH
10100303 tvameva kAlo bhagavAnviShNuravyaya IshvaraH
10100311 tvaM mahAnprakR^itiH sUkShmA rajaHsattvatamomayI
10100313 tvameva puruSho.adhyakShaH sarvakShetravikAravit
10100321 gR^ihyamANaistvamagrAhyo vikAraiH prAkR^itairguNaiH
10100323 ko nvihArhati vij~nAtuM prAksiddhaM guNasaMvR^itaH
10100331 tasmai tubhyaM bhagavate vAsudevAya vedhase
10100333 AtmadyotaguNaishChanna mahimne brahmaNe namaH
10100341 yasyAvatArA j~nAyante sharIreShvasharIriNaH
10100343 taistairatulyAtishayairvIryairdehiShvasa~NgataiH
10100351 sa bhavAnsarvalokasya bhavAya vibhavAya cha
10100353 avatIrNo.aMshabhAgena sAmprataM patirAshiShAm
10100361 namaH paramakalyANa namaH paramama~Ngala
10100363 vAsudevAya shAntAya yadUnAM pataye namaH
10100371 anujAnIhi nau bhUmaMstavAnucharaki~Nkarau
10100373 darshanaM nau bhagavata R^iSherAsIdanugrahAt
10100381 vANI guNAnukathane shravaNau kathAyAM
10100382 hastau cha karmasu manastava pAdayornaH
10100383 smR^ityAM shirastava nivAsajagatpraNAme
10100384 dR^iShTiH satAM darshane.astu bhavattanUnAm
10100390 shrIshuka uvAcha
10100391 itthaM sa~NkIrtitastAbhyAM bhagavAngokuleshvaraH
10100393 dAmnA cholUkhale baddhaH prahasannAha guhyakau
10100400 shrIbhagavAnuvAcha
10100401 j~nAtaM mama puraivaitadR^iShiNA karuNAtmanA
10100403 yachChrImadAndhayorvAgbhirvibhraMsho.anugrahaH kR^itaH
10100411 sAdhUnAM samachittAnAM sutarAM matkR^itAtmanAm
10100413 darshanAnno bhavedbandhaH puMso.akShNoH savituryathA
10100421 tadgachChataM matparamau nalakUvara sAdanam
10100423 sa~njAto mayi bhAvo vAmIpsitaH paramo.abhavaH
10100430 shrIshuka uvAcha
10100431 ityuktau tau parikramya praNamya cha punaH punaH
10100433 baddholUkhalamAmantrya jagmaturdishamuttarAm
10110010 shrIshuka uvAcha
10110011 gopA nandAdayaH shrutvA drumayoH patato ravam
10110013 tatrAjagmuH kurushreShTha nirghAtabhayasha~NkitAH
10110021 bhUmyAM nipatitau tatra dadR^ishuryamalArjunau
10110023 babhramustadavij~nAya lakShyaM patanakAraNam
10110031 ulUkhalaM vikarShantaM dAmnA baddhaM cha bAlakam
10110033 kasyedaM kuta AshcharyamutpAta iti kAtarAH
10110041 bAlA Uchuraneneti tiryaggatamulUkhalam
10110043 vikarShatA madhyagena puruShAvapyachakShmahi
10110051 na te taduktaM jagR^ihurna ghaTeteti tasya tat
10110053 bAlasyotpATanaM tarvoH kechitsandigdhachetasaH
10110061 ulUkhalaM vikarShantaM dAmnA baddhaM svamAtmajam
10110063 vilokya nandaH prahasad vadano vimumocha ha
10110071 gopIbhiH stobhito.anR^ityadbhagavAnbAlavatkvachit
10110073 udgAyati kvachinmugdhastadvasho dAruyantravat
10110081 bibharti kvachidAj~naptaH pIThakonmAnapAdukam
10110083 bAhukShepaM cha kurute svAnAM cha prItimAvahan
10110091 darshayaMstadvidAM loka Atmano bhR^ityavashyatAm
10110093 vrajasyovAha vai harShaM bhagavAnbAlacheShTitaiH
10110101 krINIhi bhoH phalAnIti shrutvA satvaramachyutaH
10110103 phalArthI dhAnyamAdAya yayau sarvaphalapradaH
10110111 phalavikrayiNI tasya chyutadhAnyakaradvayam
10110113 phalairapUrayadratnaiH phalabhANDamapUri cha
10110121 sarittIragataM kR^iShNaM bhagnArjunamathAhvayat
10110123 rAmaM cha rohiNI devI krIDantaM bAlakairbhR^isham
10110131 nopeyAtAM yadAhUtau krIDAsa~Ngena putrakau
10110133 yashodAM preShayAmAsa rohiNI putravatsalAm
10110141 krIDantaM sA sutaM bAlairativelaM sahAgrajam
10110143 yashodAjohavItkR^iShNaM putrasnehasnutastanI
10110151 kR^iShNa kR^iShNAravindAkSha tAta ehi stanaM piba
10110153 alaM vihAraiH kShutkShAntaH krIDAshrAnto.asi putraka
10110161 he rAmAgachCha tAtAshu sAnujaH kulanandana
10110163 prAtareva kR^itAhArastadbhavAnbhoktumarhati
10110171 pratIkShate tvAM dAshArha bhokShyamANo vrajAdhipaH
10110173 ehyAvayoH priyaM dhehi svagR^ihAnyAta bAlakAH
10110181 dhUlidhUsaritA~NgastvaM putra majjanamAvaha
10110183 janmarkShaM te.adya bhavati viprebhyo dehi gAH shuchiH
10110191 pashya pashya vayasyAMste mAtR^imR^iShTAnsvala~NkR^itAn
10110193 tvaM cha snAtaH kR^itAhAro viharasva svala~NkR^itaH
10110201 itthaM yashodA tamasheShashekharaM matvA sutaM snehanibaddhadhIrnR^ipa
10110203 haste gR^ihItvA saharAmamachyutaM nItvA svavATaM kR^itavatyathodayam
10110210 shrIshuka uvAcha
10110211 gopavR^iddhA mahotpAtAnanubhUya bR^ihadvane
10110213 nandAdayaH samAgamya vrajakAryamamantrayan
10110221 tatropAnandanAmAha gopo j~nAnavayo.adhikaH
10110223 deshakAlArthatattvaj~naH priyakR^idrAmakR^iShNayoH
10110231 utthAtavyamito.asmAbhirgokulasya hitaiShibhiH
10110233 AyAntyatra mahotpAtA bAlAnAM nAshahetavaH
10110241 muktaH katha~nchidrAkShasyA bAlaghnyA bAlako hyasau
10110243 hareranugrahAnnUnamanashchopari nApatat
10110251 chakravAtena nIto.ayaM daityena vipadaM viyat
10110253 shilAyAM patitastatra paritrAtaH sureshvaraiH
10110261 yanna mriyeta drumayorantaraM prApya bAlakaH
10110263 asAvanyatamo vApi tadapyachyutarakShaNam
10110271 yAvadautpAtiko.ariShTo vrajaM nAbhibhaveditaH
10110273 tAvadbAlAnupAdAya yAsyAmo.anyatra sAnugAH
10110281 vanaM vR^indAvanaM nAma pashavyaM navakAnanam
10110283 gopagopIgavAM sevyaM puNyAdritR^iNavIrudham
10110291 tattatrAdyaiva yAsyAmaH shakaTAnyu~Nkta mA chiram
10110293 godhanAnyagrato yAntu bhavatAM yadi rochate
10110301 tachChrutvaikadhiyo gopAH sAdhu sAdhviti vAdinaH
10110303 vrajAnsvAnsvAnsamAyujya yayU rUDhaparichChadAH
10110311 vR^iddhAnbAlAnstriyo rAjansarvopakaraNAni cha
10110313 anaHsvAropya gopAlA yattA AttasharAsanAH
10110321 godhanAni puraskR^itya shR^i~NgANyApUrya sarvataH
10110323 tUryaghoSheNa mahatA yayuH sahapurohitAH
10110331 gopyo rUDharathA nUtna kuchaku~NkumakAntayaH
10110333 kR^iShNalIlA jaguH prItyA niShkakaNThyaH suvAsasaH
10110341 tathA yashodArohiNyAvekaM shakaTamAsthite
10110343 rejatuH kR^iShNarAmAbhyAM tatkathAshravaNotsuke
10110351 vR^indAvanaM sampravishya sarvakAlasukhAvaham
10110353 tatra chakrurvrajAvAsaM shakaTairardhachandravat
10110361 vR^indAvanaM govardhanaM yamunApulinAni cha
10110363 vIkShyAsIduttamA prItI rAmamAdhavayornR^ipa
10110371 evaM vrajaukasAM prItiM yachChantau bAlacheShTitaiH
10110373 kalavAkyaiH svakAlena vatsapAlau babhUvatuH
10110381 avidUre vrajabhuvaH saha gopAladArakaiH
10110383 chArayAmAsaturvatsAnnAnAkrIDAparichChadau
10110391 kvachidvAdayato veNuM kShepaNaiH kShipataH kvachit
10110393 kvachitpAdaiH ki~NkiNIbhiH kvachitkR^itrimagovR^iShaiH
10110401 vR^iShAyamANau nardantau yuyudhAte parasparam
10110403 anukR^itya rutairjantUMshcheratuH prAkR^itau yathA
10110411 kadAchidyamunAtIre vatsAMshchArayatoH svakaiH
10110413 vayasyaiH kR^iShNabalayorjighAMsurdaitya Agamat
10110421 taM vatsarUpiNaM vIkShya vatsayUthagataM hariH
10110423 darshayanbaladevAya shanairmugdha ivAsadat
10110431 gR^ihItvAparapAdAbhyAM sahalA~NgUlamachyutaH
10110433 bhrAmayitvA kapitthAgre prAhiNodgatajIvitam
10110435 sa kapitthairmahAkAyaH pAtyamAnaiH papAta ha
10110441 taM vIkShya vismitA bAlAH shashaMsuH sAdhu sAdhviti
10110443 devAshcha parisantuShTA babhUvuH puShpavarShiNaH
10110451 tau vatsapAlakau bhUtvA sarvalokaikapAlakau
10110453 saprAtarAshau govatsAMshchArayantau vicheratuH
10110461 svaM svaM vatsakulaM sarve pAyayiShyanta ekadA
10110463 gatvA jalAshayAbhyAshaM pAyayitvA papurjalam
10110471 te tatra dadR^ishurbAlA mahAsattvamavasthitam
10110473 tatrasurvajranirbhinnaM gireH shR^i~Ngamiva chyutam
10110481 sa vai bako nAma mahAnasuro bakarUpadhR^ik
10110483 Agatya sahasA kR^iShNaM tIkShNatuNDo.agrasadbalI
10110491 kR^iShNaM mahAbakagrastaM dR^iShTvA rAmAdayo.arbhakAH
10110493 babhUvurindriyANIva vinA prANaM vichetasaH
10110501 taM tAlumUlaM pradahantamagnivadgopAlasUnuM pitaraM jagadguroH
10110503 chachCharda sadyo.atiruShAkShataM bakastuNDena hantuM punarabhyapadyata
10110511 tamApatantaM sa nigR^ihya tuNDayordorbhyAM bakaM kaMsasakhaM satAM patiH
10110513 pashyatsu bAleShu dadAra lIlayA mudAvaho vIraNavaddivaukasAm
10110521 tadA bakAriM suralokavAsinaH samAkirannandanamallikAdibhiH
10110523 samIDire chAnakasha~NkhasaMstavaistadvIkShya gopAlasutA visismire
10110531 muktaM bakAsyAdupalabhya bAlakA rAmAdayaH prANamivendriyo gaNaH
10110533 sthAnAgataM taM parirabhya nirvR^itAH praNIya vatsAnvrajametya tajjaguH
10110541 shrutvA tadvismitA gopA gopyashchAtipriyAdR^itAH
10110543 pretyAgatamivotsukyAdaikShanta tR^iShitekShaNAH
10110551 aho batAsya bAlasya bahavo mR^ityavo.abhavan
10110553 apyAsIdvipriyaM teShAM kR^itaM pUrvaM yato bhayam
10110561 athApyabhibhavantyenaM naiva te ghoradarshanAH
10110563 jighAMsayainamAsAdya nashyantyagnau pata~Ngavat
10110571 aho brahmavidAM vAcho nAsatyAH santi karhichit
10110573 gargo yadAha bhagavAnanvabhAvi tathaiva tat
10110581 iti nandAdayo gopAH kR^iShNarAmakathAM mudA
10110583 kurvanto ramamANAshcha nAvindanbhavavedanAm
10110591 evaM vihAraiH kaumAraiH kaumAraM jahaturvraje
10110593 nilAyanaiH setubandhairmarkaTotplavanAdibhiH
10120010 shrIshuka uvAcha
10120011 kvachidvanAshAya mano dadhadvrajAtprAtaH samutthAya vayasyavatsapAn
10120013 prabodhaya~nChR^i~NgaraveNa chAruNA vinirgato vatsapuraHsaro hariH
10120021 tenaiva sAkaM pR^ithukAH sahasrashaH snigdhAH sushigvetraviShANaveNavaH
10120023 svAnsvAnsahasroparisa~NkhyayAnvitAnvatsAnpuraskR^itya viniryayurmudA
10120031 kR^iShNavatsairasa~NkhyAtairyUthIkR^itya svavatsakAn
10120033 chArayanto.arbhalIlAbhirvijahrustatra tatra ha
10120041 phalaprabAlastavaka sumanaHpichChadhAtubhiH
10120043 kAchagu~njAmaNisvarNa bhUShitA apyabhUShayan
10120051 muShNanto.anyonyashikyAdInj~nAtAnArAchcha chikShipuH
10120053 tatratyAshcha punardUrAddhasantashcha punardaduH
10120061 yadi dUraM gataH kR^iShNo vanashobhekShaNAya tam
10120063 ahaM pUrvamahaM pUrvamiti saMspR^ishya remire
10120071 kechidveNUnvAdayanto dhmAntaH shR^i~NgANi kechana
10120073 kechidbhR^i~NgaiH pragAyantaH kUjantaH kokilaiH pare
10120081 vichChAyAbhiH pradhAvanto gachChantaH sAdhuhaMsakaiH
10120083 bakairupavishantashcha nR^ityantashcha kalApibhiH
10120091 vikarShantaH kIshabAlAnArohantashcha tairdrumAn
10120093 vikurvantashcha taiH sAkaM plavantashcha palAshiShu
10120101 sAkaM bhekairvila~NghantaH saritaH sravasamplutAH
10120103 vihasantaH pratichChAyAH shapantashcha pratisvanAn
10120111 itthaM satAM brahmasukhAnubhUtyA dAsyaM gatAnAM paradaivatena
10120113 mAyAshritAnAM naradArakeNa sAkaM vijahruH kR^itapuNyapu~njAH
10120121 yatpAdapAMsurbahujanmakR^ichChrato
10120122 dhR^itAtmabhiryogibhirapyalabhyaH
10120123 sa eva yaddR^igviShayaH svayaM sthitaH
10120124 kiM varNyate diShTamato vrajaukasAm
10120131 athAghanAmAbhyapatanmahAsurasteShAM sukhakrIDanavIkShaNAkShamaH
10120133 nityaM yadantarnijajIvitepsubhiH pItAmR^itairapyamaraiH pratIkShyate
10120141 dR^iShTvArbhakAnkR^iShNamukhAnaghAsuraH
10120142 kaMsAnushiShTaH sa bakIbakAnujaH
10120143 ayaM tu me sodaranAshakR^ittayor
10120144 dvayormamainaM sabalaM haniShye
10120151 ete yadA matsuhR^idostilApaH kR^itAstadA naShTasamA vrajaukasaH
10120153 prANe gate varShmasu kA nu chintA prajAsavaH prANabhR^ito hi ye te
10120161 iti vyavasyAjagaraM bR^ihadvapuH sa yojanAyAmamahAdripIvaram
10120163 dhR^itvAdbhutaM vyAttaguhAnanaM tadA pathi vyasheta grasanAshayA khalaH
10120171 dharAdharoShTho jaladottaroShTho daryAnanAnto girishR^i~NgadaMShTraH
10120173 dhvAntAntarAsyo vitatAdhvajihvaH paruShAnilashvAsadavekShaNoShNaH
10120181 dR^iShTvA taM tAdR^ishaM sarve matvA vR^indAvanashriyam
10120183 vyAttAjagaratuNDena hyutprekShante sma lIlayA
10120191 aho mitrANi gadata sattvakUTaM puraH sthitam
10120193 asmatsa~NgrasanavyAtta vyAlatuNDAyate na vA
10120201 satyamarkakarAraktamuttarAhanuvadghanam
10120203 adharAhanuvadrodhastatpratichChAyayAruNam
10120211 pratispardhete sR^ikkabhyAM savyAsavye nagodare
10120213 tu~NgashR^i~NgAlayo.apyetAstaddaMShTrAbhishcha pashyata
10120221 AstR^itAyAmamArgo.ayaM rasanAM pratigarjati
10120223 eShAM antargataM dhvAntametadapyantarAnanam
10120231 dAvoShNakharavAto.ayaM shvAsavadbhAti pashyata
10120233 taddagdhasattvadurgandho.apyantarAmiShagandhavat
10120241 asmAnkimatra grasitA niviShTAnayaM tathA chedbakavadvina~NkShyati
10120243 kShaNAdaneneti bakAryushanmukhaM vIkShyoddhasantaH karatADanairyayuH
10120251 itthaM mitho.atathyamatajj~nabhAShitaM
10120252 shrutvA vichintyetyamR^iShA mR^iShAyate
10120253 rakSho viditvAkhilabhUtahR^itsthitaH
10120254 svAnAM niroddhuM bhagavAnmano dadhe
10120261 tAvatpraviShTAstvasurodarAntaraM paraM na gIrNAH shishavaH savatsAH
10120263 pratIkShamANena bakAriveshanaM hatasvakAntasmaraNena rakShasA
10120271 tAnvIkShya kR^iShNaH sakalAbhayaprado
10120272 hyananyanAthAnsvakarAdavachyutAn
10120273 dInAMshcha mR^ityorjaTharAgnighAsAn
10120274 ghR^iNArdito diShTakR^itena vismitaH
10120281 kR^ityaM kimatrAsya khalasya jIvanaM
10120282 na vA amIShAM cha satAM vihiMsanam
10120283 dvayaM kathaM syAditi saMvichintya
10120284 j~nAtvAvishattuNDamasheShadR^igghariH
10120291 tadA ghanachChadA devA bhayAddhAheti chukrushuH
10120293 jahR^iShurye cha kaMsAdyAH kauNapAstvaghabAndhavAH
10120301 tachChrutvA bhagavAnkR^iShNastvavyayaH sArbhavatsakam
10120303 chUrNIchikIrShorAtmAnaM tarasA vavR^idhe gale
10120311 tato.atikAyasya niruddhamArgiNo hyudgIrNadR^iShTerbhramatastvitastataH
10120313 pUrNo.antara~Nge pavano niruddho mUrdhanvinirbhidya vinirgato bahiH
10120321 tenaiva sarveShu bahirgateShu prANeShu vatsAnsuhR^idaH paretAn
10120323 dR^iShTyA svayotthApya tadanvitaH punarvaktrAnmukundo bhagavAnviniryayau
10120331 pInAhibhogotthitamadbhutaM mahajjyotiH svadhAmnA jvalayaddisho dasha
10120333 pratIkShya khe.avasthitamIshanirgamaM vivesha tasminmiShatAM divaukasAm
10120341 tato.atihR^iShTAH svakR^ito.akR^itArhaNaM
10120342 puShpaiH sugA apsarasashcha nartanaiH
10120343 gItaiH surA vAdyadharAshcha vAdyakaiH
10120344 stavaishcha viprA jayaniHsvanairgaNAH
10120351 tadadbhutastotrasuvAdyagItikA jayAdinaikotsavama~NgalasvanAn
10120353 shrutvA svadhAmno.antyaja Agato.achirAddR^iShTvA mahIshasya jagAma vismayam
10120361 rAjannAjagaraM charma shuShkaM vR^indAvane.adbhutam
10120363 vrajaukasAM bahutithaM babhUvAkrIDagahvaram
10120371 etatkaumArajaM karma harerAtmAhimokShaNam
10120373 mR^ityoH paugaNDake bAlA dR^iShTvochurvismitA vraje
10120381 naitadvichitraM manujArbhamAyinaH parAvarANAM paramasya vedhasaH
10120383 agho.api yatsparshanadhautapAtakaH prApAtmasAmyaM tvasatAM sudurlabham
10120391 sakR^idyada~NgapratimAntarAhitA manomayI bhAgavatIM dadau gatim
10120393 sa eva nityAtmasukhAnubhUtyabhi vyudastamAyo.antargato hi kiM punaH
10120400 shrIsUta uvAcha
10120401 itthaM dvijA yAdavadevadattaH shrutvA svarAtushcharitaM vichitram
10120403 paprachCha bhUyo.api tadeva puNyaM vaiyAsakiM yannigR^ihItachetAH
10120410 shrIrAjovAcha
10120411 brahmankAlAntarakR^itaM tatkAlInaM kathaM bhavet
10120413 yatkaumAre harikR^itaM jaguH paugaNDake.arbhakAH
10120421 tadbrUhi me mahAyoginparaM kautUhalaM guro
10120423 nUnametaddharereva mAyA bhavati nAnyathA
10120431 vayaM dhanyatamA loke guro.api kShatrabandhavaH
10120433 vayaM pibAmo muhustvattaH puNyaM kR^iShNakathAmR^itam
10120440 shrIsUta uvAcha
10120441 itthaM sma pR^iShTaH sa tu bAdarAyaNis
10120442 tatsmAritAnantahR^itAkhilendriyaH
10120443 kR^ichChrAtpunarlabdhabahirdR^ishiH shanaiH
10120444 pratyAha taM bhAgavatottamottama
10130010 shrIshuka uvAcha
10130011 sAdhu pR^iShTaM mahAbhAga tvayA bhAgavatottama
10130013 yannUtanayasIshasya shR^iNvannapi kathAM muhuH
10130021 satAmayaM sArabhR^itAM nisargo yadarthavANIshrutichetasAmapi
10130023 pratikShaNaM navyavadachyutasya yatstriyA viTAnAmiva sAdhu vArtA
10130031 shR^iNuShvAvahito rAjannapi guhyaM vadAmi te
10130033 brUyuH snigdhasya shiShyasya guravo guhyamapyuta
10130041 tathAghavadanAnmR^ityo rakShitvA vatsapAlakAn
10130043 saritpulinamAnIya bhagavAnidamabravIt
10130051 aho.atiramyaM pulinaM vayasyAH svakelisampanmR^idulAchChabAlukam
10130053 sphuTatsarogandhahR^itAlipatrika dhvanipratidhvAnalasaddrumAkulam
10130061 atra bhoktavyamasmAbhirdivArUDhaM kShudhArditAH
10130063 vatsAH samIpe.apaH pItvA charantu shanakaistR^iNam
10130071 tatheti pAyayitvArbhA vatsAnArudhya shAdvale
10130073 muktvA shikyAni bubhujuH samaM bhagavatA mudA
10130081 kR^iShNasya viShvakpururAjimaNDalair
10130082 abhyAnanAH phulladR^isho vrajArbhakAH
10130083 sahopaviShTA vipine virejush
10130084 ChadA yathAmbhoruhakarNikAyAH
10130091 kechitpuShpairdalaiH kechitpallavaira~NkuraiH phalaiH
10130093 shigbhistvagbhirdR^iShadbhishcha bubhujuH kR^itabhAjanAH
10130101 sarve mitho darshayantaH svasvabhojyaruchiM pR^ithak
10130103 hasanto hAsayantashchA bhyavajahruH saheshvarAH
10130111 bibhradveNuM jaTharapaTayoH shR^i~Ngavetre cha kakShe
10130112 vAme pANau masR^iNakavalaM tatphalAnya~NgulIShu
10130113 tiShThanmadhye svaparisuhR^ido hAsayannarmabhiH svaiH
10130114 svarge loke miShati bubhuje yaj~nabhugbAlakeliH
10130121 bhArataivaM vatsapeShu bhu~njAneShvachyutAtmasu
10130123 vatsAstvantarvane dUraM vivishustR^iNalobhitAH
10130131 tAndR^iShTvA bhayasantrastAnUche kR^iShNo.asya bhIbhayam
10130133 mitrANyAshAnmA viramate hAneShye vatsakAnaham
10130141 ityuktvAdridarIku~nja gahvareShvAtmavatsakAn
10130143 vichinvanbhagavAnkR^iShNaH sapANikavalo yayau
10130151 ambhojanmajanistadantaragato mAyArbhakasyeshitur
10130152 draShTuM ma~nju mahitvamanyadapi tadvatsAnito vatsapAn
10130153 nItvAnyatra kurUdvahAntaradadhAtkhe.avasthito yaH purA
10130154 dR^iShTvAghAsuramokShaNaM prabhavataH prAptaH paraM vismayam
10130161 tato vatsAnadR^iShTvaitya puline.api cha vatsapAn
10130163 ubhAvapi vane kR^iShNo vichikAya samantataH
10130171 kvApyadR^iShTvAntarvipine vatsAnpAlAMshcha vishvavit
10130173 sarvaM vidhikR^itaM kR^iShNaH sahasAvajagAma ha
10130181 tataH kR^iShNo mudaM kartuM tanmAtR^INAM cha kasya cha
10130183 ubhayAyitamAtmAnaM chakre vishvakR^idIshvaraH
10130191 yAvadvatsapavatsakAlpakavapuryAvatkarA~NghryAdikaM
10130192 yAvadyaShTiviShANaveNudalashigyAvadvibhUShAmbaram
10130193 yAvachChIlaguNAbhidhAkR^itivayo yAvadvihArAdikaM
10130194 sarvaM viShNumayaM giro.a~NgavadajaH sarvasvarUpo babhau
10130201 svayamAtmAtmagovatsAnprativAryAtmavatsapaiH
10130203 krIDannAtmavihAraishcha sarvAtmA prAvishadvrajam
10130211 tattadvatsAnpR^itha~NnItvA tattadgoShThe niveshya saH
10130213 tattadAtmAbhavadrAjaMstattatsadma praviShTavAn
10130221 tanmAtaro veNuravatvarotthitA utthApya dorbhiH parirabhya nirbharam
10130223 snehasnutastanyapayaHsudhAsavaM matvA paraM brahma sutAnapAyayan
10130231 tato nR^iponmardanamajjalepanA la~NkArarakShAtilakAshanAdibhiH
10130233 saMlAlitaH svAcharitaiH praharShayansAyaM gato yAmayamena mAdhavaH
10130241 gAvastato goShThamupetya satvaraM hu~NkAraghoShaiH parihUtasa~NgatAn
10130243 svakAnsvakAnvatsatarAnapAyayanmuhurlihantyaH sravadaudhasaM payaH
10130251 gogopInAM mAtR^itAsminnAsItsnehardhikAM vinA
10130253 purovadAsvapi harestokatA mAyayA vinA
10130261 vrajaukasAM svatokeShu snehavallyAbdamanvaham
10130263 shanairniHsIma vavR^idhe yathA kR^iShNe tvapUrvavat
10130271 itthamAtmAtmanAtmAnaM vatsapAlamiSheNa saH
10130273 pAlayanvatsapo varShaM chikrIDe vanagoShThayoH
10130281 ekadA chArayanvatsAnsarAmo vanamAvishat
10130283 pa~nchaShAsu triyAmAsu hAyanApUraNIShvajaH
10130291 tato vidUrAchcharato gAvo vatsAnupavrajam
10130293 govardhanAdrishirasi charantyo dadR^ishustR^iNam
10130301 dR^iShTvAtha tatsnehavasho.asmR^itAtmA sa govrajo.atyAtmapadurgamArgaH
10130303 dvipAtkakudgrIva udAsyapuchCho.agAddhu~NkR^itairAsrupayA javena
10130311 sametya gAvo.adho vatsAnvatsavatyo.apyapAyayan
10130313 gilantya iva chA~NgAni lihantyaH svaudhasaM payaH
10130321 gopAstadrodhanAyAsa maughyalajjorumanyunA
10130323 durgAdhvakR^ichChrato.abhyetya govatsairdadR^ishuH sutAn
10130331 tadIkShaNotpremarasAplutAshayA jAtAnurAgA gatamanyavo.arbhakAn
10130333 uduhya dorbhiH parirabhya mUrdhani ghrANairavApuH paramAM mudaM te
10130341 tataH pravayaso gopAstokAshleShasunirvR^itAH
10130343 kR^ichChrAchChanairapagatAstadanusmR^ityudashravaH
10130351 vrajasya rAmaH premardhervIkShyautkaNThyamanukShaNam
10130353 muktastaneShvapatyeShvapyahetuvidachintayat
10130361 kimetadadbhutamiva vAsudeve.akhilAtmani
10130363 vrajasya sAtmanastokeShvapUrvaM prema vardhate
10130371 keyaM vA kuta AyAtA daivI vA nAryutAsurI
10130373 prAyo mAyAstu me bharturnAnyA me.api vimohinI
10130381 iti sa~nchintya dAshArho vatsAnsavayasAnapi
10130383 sarvAnAchaShTa vaikuNThaM chakShuShA vayunena saH
10130391 naite sureshA R^iShayo na chaite tvameva bhAsIsha bhidAshraye.api
10130393 sarvaM pR^ithaktvaM nigamAtkathaM vadetyuktena vR^ittaM prabhuNA balo.avait
10130401 tAvadetyAtmabhUrAtma mAnena truTyanehasA
10130403 purovadAbdaM krIDantaM dadR^ishe sakalaM harim
10130411 yAvanto gokule bAlAH savatsAH sarva eva hi
10130413 mAyAshaye shayAnA me nAdyApi punarutthitAH
10130421 ita ete.atra kutratyA manmAyAmohitetare
10130423 tAvanta eva tatrAbdaM krIDanto viShNunA samam
10130431 evameteShu bhedeShu chiraM dhyAtvA sa AtmabhUH
10130433 satyAH ke katare neti j~nAtuM neShTe katha~nchana
10130441 evaM sammohayanviShNuM vimohaM vishvamohanam
10130443 svayaiva mAyayAjo.api svayameva vimohitaH
10130451 tamyAM tamovannaihAraM khadyotArchirivAhani
10130453 mahatItaramAyaishyaM nihantyAtmani yu~njataH
10130461 tAvatsarve vatsapAlAH pashyato.ajasya tatkShaNAt
10130463 vyadR^ishyanta ghanashyAmAH pItakausheyavAsasaH
10130471 chaturbhujAH sha~Nkhachakra gadArAjIvapANayaH
10130473 kirITinaH kuNDalino hAriNo vanamAlinaH
10130481 shrIvatsA~Ngadadoratna kambuka~NkaNapANayaH
10130483 nUpuraiH kaTakairbhAtAH kaTisUtrA~NgulIyakaiH
10130491 A~NghrimastakamApUrNAstulasInavadAmabhiH
10130493 komalaiH sarvagAtreShu bhUripuNyavadarpitaiH
10130501 chandrikAvishadasmeraiH sAruNApA~NgavIkShitaiH
10130503 svakArthAnAmiva rajaH sattvAbhyAM sraShTR^ipAlakAH
10130511 AtmAdistambaparyantairmUrtimadbhishcharAcharaiH
10130513 nR^ityagItAdyanekArhaiH pR^ithakpR^ithagupAsitAH
10130521 aNimAdyairmahimabhirajAdyAbhirvibhUtibhiH
10130523 chaturviMshatibhistattvaiH parItA mahadAdibhiH
10130531 kAlasvabhAvasaMskAra kAmakarmaguNAdibhiH
10130533 svamahidhvastamahibhirmUrtimadbhirupAsitAH
10130541 satyaj~nAnAnantAnanda mAtraikarasamUrtayaH
10130543 aspR^iShTabhUrimAhAtmyA api hyupaniShaddR^ishAm
10130551 evaM sakR^iddadarshAjaH parabrahmAtmano.akhilAn
10130553 yasya bhAsA sarvamidaM vibhAti sacharAcharam
10130561 tato.atikutukodvR^itya stimitaikAdashendriyaH
10130563 taddhAmnAbhUdajastUShNIM pUrdevyantIva putrikA
10130571 itIreshe.atarkye nijamahimani svapramitike
10130572 paratrAjAto.atannirasanamukhabrahmakamitau
10130573 anIshe.api draShTuM kimidamiti vA muhyati sati
10130574 chachChAdAjo j~nAtvA sapadi paramo.ajAjavanikAm
10130581 tato.arvAkpratilabdhAkShaH kaH paretavadutthitaH
10130583 kR^ichChrAdunmIlya vai dR^iShTIrAchaShTedaM sahAtmanA
10130591 sapadyevAbhitaH pashyandisho.apashyatpuraHsthitam
10130593 vR^indAvanaM janAjIvya drumAkIrNaM samApriyam
10130601 yatra naisargadurvairAH sahAsannR^imR^igAdayaH
10130603 mitrANIvAjitAvAsa drutaruTtarShakAdikam
10130611 tatrodvahatpashupavaMshashishutvanATyaM
10130612 brahmAdvayaM paramanantamagAdhabodham
10130613 vatsAnsakhIniva purA parito vichinvad
10130614 ekaM sapANikavalaM parameShThyachaShTa
10130621 dR^iShTvA tvareNa nijadhoraNato.avatIrya
10130622 pR^ithvyAM vapuH kanakadaNDamivAbhipAtya
10130623 spR^iShTvA chaturmukuTakoTibhira~NghriyugmaM
10130624 natvA mudashrusujalairakR^itAbhiShekam
10130631 utthAyotthAya kR^iShNasya chirasya pAdayoH patan
10130633 Aste mahitvaM prAgdR^iShTaM smR^itvA smR^itvA punaH punaH
10130641 shanairathotthAya vimR^ijya lochane mukundamudvIkShya vinamrakandharaH
10130643 kR^itA~njaliH prashrayavAnsamAhitaH savepathurgadgadayailatelayA
10140010 shrIbrahmovAcha
10140011 naumIDya te.abhravapuShe taDidambarAya
10140012 gu~njAvataMsaparipichChalasanmukhAya
10140013 vanyasraje kavalavetraviShANaveNu
10140014 lakShmashriye mR^idupade pashupA~NgajAya
10140021 asyApi deva vapuSho madanugrahasya svechChAmayasya na tu bhUtamayasya ko.api
10140023 neshe mahi tvavasituM manasAntareNa sAkShAttavaiva kimutAtmasukhAnubhUteH
10140031 j~nAne prayAsamudapAsya namanta eva
10140032 jIvanti sanmukharitAM bhavadIyavArtAm
10140033 sthAne sthitAH shrutigatAM tanuvA~Nmanobhir
10140034 ye prAyasho.ajita jito.apyasi taistrilokyAm
10140041 shreyaHsR^itiM bhaktimudasya te vibho
10140042 klishyanti ye kevalabodhalabdhaye
10140043 teShAmasau kleshala eva shiShyate
10140044 nAnyadyathA sthUlatuShAvaghAtinAm
10140051 pureha bhUmanbahavo.api yoginastvadarpitehA nijakarmalabdhayA
10140053 vibudhya bhaktyaiva kathopanItayA prapedire.a~njo.achyuta te gatiM parAm
10140061 tathApi bhUmanmahimAguNasya te viboddhumarhatyamalAntarAtmabhiH
10140063 avikriyAtsvAnubhavAdarUpato hyananyabodhyAtmatayA na chAnyathA
10140071 guNAtmanaste.api guNAnvimAtuM hitAvatIR^inasya ka Ishire.asya
10140073 kAlena yairvA vimitAH sukalpairbhUpAMshavaH khe mihikA dyubhAsaH
10140081 tatte.anukampAM susamIkShamANo bhu~njAna evAtmakR^itaM vipAkam
10140083 hR^idvAgvapurbhirvidadhannamaste jIveta yo muktipade sa dAyabhAk
10140091 pashyesha me.anAryamananta Adye parAtmani tvayyapi mAyimAyini
10140093 mAyAM vitatyekShitumAtmavaibhavaM hyahaM kiyAnaichChamivArchiragnau
10140101 ataH kShamasvAchyuta me rajobhuvo hyajAnatastvatpR^ithagIshamAninaH
10140103 ajAvalepAndhatamo.andhachakShuSha eSho.anukampyo mayi nAthavAniti
10140111 kvAhaM tamomahadahaMkhacharAgnivArbhU
10140112 saMveShTitANDaghaTasaptavitastikAyaH
10140113 kvedR^igvidhAvigaNitANDaparANucharyA
10140114 vAtAdhvaromavivarasya cha te mahitvam
10140121 utkShepaNaM garbhagatasya pAdayoH kiM kalpate mAturadhokShajAgase
10140123 kimastinAstivyapadeshabhUShitaM tavAsti kukSheH kiyadapyanantaH
10140131 jagattrayAntodadhisamplavode nArAyaNasyodaranAbhinAlAt
10140133 vinirgato.ajastviti vA~Nna vai mR^iShA kintvIshvara tvanna vinirgato.asmi
10140141 nArAyaNastvaM na hi sarvadehinAmAtmAsyadhIshAkhilalokasAkShI
10140143 nArAyaNo.a~NgaM narabhUjalAyanAttachchApi satyaM na tavaiva mAyA
10140151 tachchejjalasthaM tava sajjagadvapuH
10140152 kiM me na dR^iShTaM bhagavaMstadaiva
10140153 kiM vA sudR^iShTaM hR^idi me tadaiva
10140154 kiM no sapadyeva punarvyadarshi
10140161 atraiva mAyAdhamanAvatAre hyasya prapa~nchasya bahiH sphuTasya
10140163 kR^itsnasya chAntarjaThare jananyA mAyAtvameva prakaTIkR^itaM te
10140171 yasya kukShAvidaM sarvaM sAtmaM bhAti yathA tathA
10140173 tattvayyapIha tatsarvaM kimidaM mAyayA vinA
10140181 adyaiva tvadR^ite.asya kiM mama na te mAyAtvamAdarshitam
10140182 eko.asi prathamaM tato vrajasuhR^idvatsAH samastA api
10140183 tAvanto.asi chaturbhujAstadakhilaiH sAkaM mayopAsitAs
10140184 tAvantyeva jagantyabhUstadamitaM brahmAdvayaM shiShyate
10140191 ajAnatAM tvatpadavImanAtmanyAtmAtmanA bhAsi vitatya mAyAm
10140193 sR^iShTAvivAhaM jagato vidhAna iva tvameSho.anta iva trinetraH
10140201 sureShvR^iShiShvIsha tathaiva nR^iShvapi tiryakShu yAdaHsvapi te.ajanasya
10140203 janmAsatAM durmadanigrahAya prabho vidhAtaH sadanugrahAya cha
10140211 ko vetti bhUmanbhagavanparAtmanyogeshvarotIrbhavatastrilokyAm
10140213 kva vA kathaM vA kati vA kadeti vistArayankrIDasi yogamAyAm
10140221 tasmAdidaM jagadasheShamasatsvarUpaM
10140222 svapnAbhamastadhiShaNaM puruduHkhaduHkham
10140223 tvayyeva nityasukhabodhatanAvanante
10140224 mAyAta udyadapi yatsadivAvabhAti
10140231 ekastvamAtmA puruShaH purANaH satyaH svayaMjyotirananta AdyaH
10140233 nityo.akSharo.ajasrasukho nira~njanaH pUrNAdvayo mukta upAdhito.amR^itaH
10140241 evaMvidhaM tvAM sakalAtmanAmapi svAtmAnamAtmAtmatayA vichakShate
10140243 gurvarkalabdhopaniShatsuchakShuShA ye te tarantIva bhavAnR^itAmbudhim
10140251 AtmAnamevAtmatayAvijAnatAM tenaiva jAtaM nikhilaM prapa~nchitam
10140253 j~nAnena bhUyo.api cha tatpralIyate rajjvAmaherbhogabhavAbhavau yathA
10140261 aj~nAnasaMj~nau bhavabandhamokShau dvau nAma nAnyau sta R^itaj~nabhAvAt
10140263 ajasrachityAtmani kevale pare vichAryamANe taraNAvivAhanI
10140271 tvAmAtmAnaM paraM matvA paramAtmAnameva cha
10140273 AtmA punarbahirmR^igya aho.aj~najanatAj~natA
10140281 antarbhave.ananta bhavantameva hyatattyajanto mR^igayanti santaH
10140283 asantamapyantyahimantareNa santaM guNaM taM kimu yanti santaH
10140291 athApi te deva padAmbujadvaya prasAdaleshAnugR^ihIta eva hi
10140293 jAnAti tattvaM bhagavanmahimno na chAnya eko.api chiraM vichinvan
10140301 tadastu me nAtha sa bhUribhAgo bhave.atra vAnyatra tu vA tirashchAm
10140303 yenAhameko.api bhavajjanAnAM bhUtvA niSheve tava pAdapallavam
10140311 aho.atidhanyA vrajagoramaNyaH stanyAmR^itaM pItamatIva te mudA
10140313 yAsAM vibho vatsatarAtmajAtmanA yattR^iptaye.adyApi na chAlamadhvarAH
10140321 aho bhAgyamaho bhAgyaM nandagopavrajaukasAm
10140323 yanmitraM paramAnandaM pUrNaM brahma sanAtanam
10140331 eShAM tu bhAgyamahimAchyuta tAvadAstAm
10140332 ekAdashaiva hi vayaM bata bhUribhAgAH
10140333 etaddhR^iShIkachaShakairasakR^itpibAmaH
10140334 sharvAdayo.a~NghryudajamadhvamR^itAsavaM te
10140341 tadbhUribhAgyamiha janma kimapyaTavyAM
10140342 yadgokule.api katamA~Nghrirajo.abhiShekam
10140343 yajjIvitaM tu nikhilaM bhagavAnmukundas
10140344 tvadyApi yatpadarajaH shrutimR^igyameva
10140351 eShAM ghoShanivAsinAmuta bhavAnkiM deva rAteti nash
10140352 cheto vishvaphalAtphalaM tvadaparaM kutrApyayanmuhyati
10140353 sadveShAdiva pUtanApi sakulA tvAmeva devApitA
10140354 yaddhAmArthasuhR^itpriyAtmatanayaprANAshayAstvatkR^ite
10140361 tAvadrAgAdayaH stenAstAvatkArAgR^ihaM gR^iham
10140363 tAvanmoho.a~NghrinigaDo yAvatkR^iShNa na te janAH
10140371 prapa~nchaM niShprapa~ncho.api viDambayasi bhUtale
10140373 prapannajanatAnanda sandohaM prathituM prabho
10140381 jAnanta eva jAnantu kiM bahUktyA na me prabho
10140383 manaso vapuSho vAcho vaibhavaM tava gocharaH
10140391 anujAnIhi mAM kR^iShNa sarvaM tvaM vetsi sarvadR^ik
10140393 tvameva jagatAM nAtho jagadetattavArpitam
10140401 shrIkR^iShNa vR^iShNikulapuShkarajoShadAyin
10140402 kShmAnirjaradvijapashUdadhivR^iddhikArin
10140403 uddharmashArvarahara kShitirAkShasadhrug
10140404 AkalpamArkamarhanbhagavannamaste
10140410 shrIshuka uvAcha
10140411 ityabhiShTUya bhUmAnaM triH parikramya pAdayoH
10140413 natvAbhIShTaM jagaddhAtA svadhAma pratyapadyata
10140421 tato.anuj~nApya bhagavAnsvabhuvaM prAgavasthitAn
10140423 vatsAnpulinamAninye yathApUrvasakhaM svakam
10140431 ekasminnapi yAte.abde prANeshaM chAntarAtmanaH
10140433 kR^iShNamAyAhatA rAjankShaNArdhaM menire.arbhakAH
10140441 kiM kiM na vismarantIha mAyAmohitachetasaH
10140443 yanmohitaM jagatsarvamabhIkShNaM vismR^itAtmakam
10140451 Uchushcha suhR^idaH kR^iShNaM svAgataM te.atiraMhasA
10140453 naiko.apyabhoji kavala ehItaH sAdhu bhujyatAm
10140461 tato hasanhR^iShIkesho.abhyavahR^itya sahArbhakaiH
10140463 darshayaMshcharmAjagaraM nyavartata vanAdvrajam
10140471 barhaprasUnavanadhAtuvichitritA~NgaH
10140472 proddAmaveNudalashR^i~NgaravotsavADhyaH
10140473 vatsAngR^iNannanugagItapavitrakIrtir
10140474 gopIdR^igutsavadR^ishiH pravivesha goShTham
10140481 adyAnena mahAvyAlo yashodAnandasUnunA
10140483 hato.avitA vayaM chAsmAditi bAlA vraje jaguH
10140490 shrIrAjovAcha
10140491 brahmanparodbhave kR^iShNe iyAnpremA kathaM bhavet
10140493 yo.abhUtapUrvastokeShu svodbhaveShvapi kathyatAm
10140500 shrIshuka uvAcha
10140501 sarveShAmapi bhUtAnAM nR^ipa svAtmaiva vallabhaH
10140503 itare.apatyavittAdyAstadvallabhatayaiva hi
10140511 tadrAjendra yathA snehaH svasvakAtmani dehinAm
10140513 na tathA mamatAlambi putravittagR^ihAdiShu
10140521 dehAtmavAdinAM puMsAmapi rAjanyasattama
10140523 yathA dehaH priyatamastathA na hyanu ye cha tam
10140531 deho.api mamatAbhAkchettarhyasau nAtmavatpriyaH
10140533 yajjIryatyapi dehe.asminjIvitAshA balIyasI
10140541 tasmAtpriyatamaH svAtmA sarveShAmapi dehinAm
10140543 tadarthameva sakalaM jagadetachcharAcharam
10140551 kR^iShNamenamavehi tvamAtmAnamakhilAtmanAm
10140553 jagaddhitAya so.apyatra dehIvAbhAti mAyayA
10140561 vastuto jAnatAmatra kR^iShNaM sthAsnu chariShNu cha
10140563 bhagavadrUpamakhilaM nAnyadvastviha ki~nchana
10140571 sarveShAmapi vastUnAM bhAvArtho bhavati sthitaH
10140573 tasyApi bhagavAnkR^iShNaH kimatadvastu rUpyatAm
10140581 samAshritA ye padapallavaplavaM mahatpadaM puNyayasho murAreH
10140583 bhavAmbudhirvatsapadaM paraM padaM padaM padaM yadvipadAM na teShAm
10140591 etatte sarvamAkhyAtaM yatpR^iShTo.ahamiha tvayA
10140593 tatkaumAre harikR^itaM paugaNDe parikIrtitam
10140601 etatsuhR^idbhishcharitaM murAreraghArdanaM shAdvalajemanaM cha
10140603 vyaktetaradrUpamajorvabhiShTavaM shR^iNvangR^iNanneti naro.akhilArthAn
10140611 evaM vihAraiH kaumAraiH kaumAraM jahaturvraje
10140613 nilAyanaiH setubandhairmarkaTotplavanAdibhiH
10150010 shrIshuka uvAcha
10150011 tatashcha paugaNDavayaHshrItau vraje
10150012 babhUvatustau pashupAlasammatau
10150013 gAshchArayantau sakhibhiH samaM padair
10150014 vR^indAvanaM puNyamatIva chakratuH
10150021 tanmAdhavo veNumudIrayanvR^ito gopairgR^iNadbhiH svayasho balAnvitaH
10150023 pashUnpuraskR^itya pashavyamAvishadvihartukAmaH kusumAkaraM vanam
10150031 tanma~njughoShAlimR^igadvijAkulaM mahanmanaHprakhyapayaHsarasvatA
10150033 vAtena juShTaM shatapatragandhinA nirIkShya rantuM bhagavAnmano dadhe
10150041 sa tatra tatrAruNapallavashriyA phalaprasUnorubhareNa pAdayoH
10150043 spR^ishachChikhAnvIkShya vanaspatInmudA smayannivAhAgrajamAdipUruShaH
10150050 shrIbhagavAnuvAcha
10150051 aho amI devavarAmarArchitaM pAdAmbujaM te sumanaHphalArhaNam
10150053 namantyupAdAya shikhAbhirAtmanastamo.apahatyai tarujanma yatkR^itam
10150061 ete.alinastava yasho.akhilalokatIrthaM
10150062 gAyanta AdipuruShAnupathaM bhajante
10150063 prAyo amI munigaNA bhavadIyamukhyA
10150064 gUDhaM vane.api na jahatyanaghAtmadaivam
10150071 nR^ityantyamI shikhina IDya mudA hariNyaH
10150072 kurvanti gopya iva te priyamIkShaNena
10150073 sUktaishcha kokilagaNA gR^ihamAgatAya
10150074 dhanyA vanaukasa iyAnhi satAM nisargaH
10150081 dhanyeyamadya dharaNI tR^iNavIrudhastvat
10150082 pAdaspR^isho drumalatAH karajAbhimR^iShTAH
10150083 nadyo.adrayaH khagamR^igAH sadayAvalokair
10150084 gopyo.antareNa bhujayorapi yatspR^ihA shrIH
10150090 shrIshuka uvAcha
10150091 evaM vR^indAvanaM shrImatkR^iShNaH prItamanAH pashUn
10150093 reme sa~nchArayannadreH saridrodhaHsu sAnugaH
10150101 kvachidgAyati gAyatsu madAndhAliShvanuvrataiH
10150103 upagIyamAnacharitaH pathi sa~NkarShaNAnvitaH
10150111 anujalpati jalpantaM kalavAkyaiH shukaM kvachit
10150113 kvachitsavalgu kUjantamanukUjati kokilam
10150115 kvachichcha kAlahaMsAnAmanukUjati kUjitam
10150117 abhinR^ityati nR^ityantaM barhiNaM hAsayankvachit
10150121 meghagambhIrayA vAchA nAmabhirdUragAnpashUn
10150123 kvachidAhvayati prItyA gogopAlamanoj~nayA
10150131 chakorakrau~nchachakrAhva bhAradvAjAMshcha barhiNaH
10150133 anurauti sma sattvAnAM bhItavadvyAghrasiMhayoH
10150141 kvachitkrIDAparishrAntaM gopotsa~NgopabarhaNam
10150143 svayaM vishramayatyAryaM pAdasaMvAhanAdibhiH
10150151 nR^ityato gAyataH kvApi valgato yudhyato mithaH
10150153 gR^ihItahastau gopAlAnhasantau prashashaMsatuH
10150161 kvachitpallavatalpeShu niyuddhashramakarshitaH
10150163 vR^ikShamUlAshrayaH shete gopotsa~NgopabarhaNaH
10150171 pAdasaMvAhanaM chakruH kechittasya mahAtmanaH
10150173 apare hatapApmAno vyajanaiH samavIjayan
10150181 anye tadanurUpANi manoj~nAni mahAtmanaH
10150183 gAyanti sma mahArAja snehaklinnadhiyaH shanaiH
10150191 evaM nigUDhAtmagatiH svamAyayA gopAtmajatvaM charitairviDambayan
10150193 reme ramAlAlitapAdapallavo grAmyaiH samaM grAmyavadIshacheShTitaH
10150201 shrIdAmA nAma gopAlo rAmakeshavayoH sakhA
10150203 subalastokakR^iShNAdyA gopAH premNedamabruvan
10150211 rAma rAma mahAbAho kR^iShNa duShTanibarhaNa
10150213 ito.avidUre sumahadvanaM tAlAlisa~Nkulam
10150221 phalAni tatra bhUrINi patanti patitAni cha
10150223 santi kintvavaruddhAni dhenukena durAtmanA
10150231 so.ativIryo.asuro rAma he kR^iShNa khararUpadhR^ik
10150233 Atmatulyabalairanyairj~nAtibhirbahubhirvR^itaH
10150241 tasmAtkR^itanarAhArAdbhItairnR^ibhiramitrahan
10150243 na sevyate pashugaNaiH pakShisa~Nghairvivarjitam
10150251 vidyante.abhuktapUrvANi phalAni surabhINi cha
10150253 eSha vai surabhirgandho viShUchIno.avagR^ihyate
10150261 prayachCha tAni naH kR^iShNa gandhalobhitachetasAm
10150263 vA~nChAsti mahatI rAma gamyatAM yadi rochate
10150271 evaM suhR^idvachaH shrutvA suhR^itpriyachikIrShayA
10150273 prahasya jagmaturgopairvR^itau tAlavanaM prabhU
10150281 balaH pravishya bAhubhyAM tAlAnsamparikampayan
10150283 phalAni pAtayAmAsa mata~Ngaja ivaujasA
10150291 phalAnAM patatAM shabdaM nishamyAsurarAsabhaH
10150293 abhyadhAvatkShititalaM sanagaM parikampayan
10150301 sametya tarasA pratyagdvAbhyAM padbhyAM balaM balI
10150303 nihatyorasi kAshabdaM mu~nchanparyasaratkhalaH
10150311 punarAsAdya saMrabdha upakroShTA parAksthitaH
10150313 charaNAvaparau rAjanbalAya prAkShipadruShA
10150321 sa taM gR^ihItvA prapadorbhrAmayitvaikapANinA
10150323 chikShepa tR^iNarAjAgre bhrAmaNatyaktajIvitam
10150331 tenAhato mahAtAlo vepamAno bR^ihachChirAH
10150333 pArshvasthaM kampayanbhagnaH sa chAnyaM so.api chAparam
10150341 balasya lIlayotsR^iShTa kharadehahatAhatAH
10150343 tAlAshchakampire sarve mahAvAteritA iva
10150351 naitachchitraM bhagavati hyanante jagadIshvare
10150353 otaprotamidaM yasmiMstantuShva~Nga yathA paTaH
10150361 tataH kR^iShNaM cha rAmaM cha j~nAtayo dhenukasya ye
10150363 kroShTAro.abhyadravansarve saMrabdhA hatabAndhavAH
10150371 tAMstAnApatataH kR^iShNo rAmashcha nR^ipa lIlayA
10150373 gR^ihItapashchAchcharaNAnprAhiNottR^iNarAjasu
10150381 phalaprakarasa~NkIrNaM daityadehairgatAsubhiH
10150383 rarAja bhUH satAlAgrairghanairiva nabhastalam
10150391 tayostatsumahatkarma nishamya vibudhAdayaH
10150393 mumuchuH puShpavarShANi chakrurvAdyAni tuShTuvuH
10150401 atha tAlaphalAnyAdanmanuShyA gatasAdhvasAH
10150403 tR^iNaM cha pashavashcherurhatadhenukakAnane
10150411 kR^iShNaH kamalapatrAkShaH puNyashravaNakIrtanaH
10150413 stUyamAno.anugairgopaiH sAgrajo vrajamAvrajat
10150421 taM gorajashChuritakuntalabaddhabarha
10150422 vanyaprasUnaruchirekShaNachAruhAsam
10150423 veNumkvaNantamanugairupagItakIrtiM
10150424 gopyo didR^ikShitadR^isho.abhyagamansametAH
10150431 pItvA mukundamukhasAraghamakShibhR^i~Ngais
10150432 tApaM jahurvirahajaM vrajayoShito.ahni
10150433 tatsatkR^itiM samadhigamya vivesha goShThaM
10150434 savrIDahAsavinayaM yadapA~NgamokSham
10150441 tayoryashodArohiNyau putrayoH putravatsale
10150443 yathAkAmaM yathAkAlaM vyadhattAM paramAshiShaH
10150451 gatAdhvAnashramau tatra majjanonmardanAdibhiH
10150453 nIvIM vasitvA ruchirAM divyasraggandhamaNDitau
10150461 jananyupahR^itaM prAshya svAdyannamupalAlitau
10150463 saMvishya varashayyAyAM sukhaM suShupaturvraje
10150471 evaM sa bhagavAnkR^iShNo vR^indAvanacharaH kvachit
10150473 yayau rAmamR^ite rAjankAlindIM sakhibhirvR^itaH
10150481 atha gAvashcha gopAshcha nidAghAtapapIDitAH
10150483 duShTaM jalaM papustasyAstR^iShNArtA viShadUShitam
10150491 viShAmbhastadupaspR^ishya daivopahatachetasaH
10150493 nipeturvyasavaH sarve salilAnte kurUdvaha
10150501 vIkShya tAnvai tathAbhUtAnkR^iShNo yogeshvareshvaraH
10150503 IkShayAmR^itavarShiNyA svanAthAnsamajIvayat
10150511 te sampratItasmR^itayaH samutthAya jalAntikAt
10150513 AsansuvismitAH sarve vIkShamANAH parasparam
10150521 anvamaMsata tadrAjangovindAnugrahekShitam
10150523 pItvA viShaM paretasya punarutthAnamAtmanaH
10160010 shrIshuka uvAcha
10160011 vilokya dUShitAM kR^iShNAM kR^iShNaH kR^iShNAhinA vibhuH
10160013 tasyA vishuddhimanvichChansarpaM tamudavAsayat
10160020 shrIrAjovAcha
10160021 kathamantarjale.agAdhe nyagR^ihNAdbhagavAnahim
10160023 sa vai bahuyugAvAsaM yathAsIdvipra kathyatAm
10160031 brahmanbhagavatastasya bhUmnaH svachChandavartinaH
10160033 gopAlodAracharitaM kastR^ipyetAmR^itaM juShan
10160040 shrIshuka uvAcha
10160041 kAlindyAM kAliyasyAsIdhradaH kashchidviShAgninA
10160043 shrapyamANapayA yasminpatantyuparigAH khagAH
10160051 vipruShmatA viShadormi mArutenAbhimarshitAH
10160053 mriyante tIragA yasya prANinaH sthiraja~NgamAH
10160061 taM chaNDavegaviShavIryamavekShya tena
10160062 duShTAM nadIM cha khalasaMyamanAvatAraH
10160063 kR^iShNaH kadambamadhiruhya tato.atitu~Ngam
10160064 AsphoTya gADharashano nyapatadviShode
10160071 sarpahradaH puruShasAranipAtavega
10160072 sa~NkShobhitoragaviShochChvasitAmburAshiH
10160073 paryakpluto viShakaShAyabibhIShaNormir
10160074 dhAvandhanuHshatamanantabalasya kiM tat
10160081 tasya hrade viharato bhujadaNDaghUrNa
10160082 vArghoShama~Nga varavAraNavikramasya
10160083 Ashrutya tatsvasadanAbhibhavaM nirIkShya
10160084 chakShuHshravAH samasarattadamR^iShyamANaH
10160091 taM prekShaNIyasukumAraghanAvadAtaM
10160092 shrIvatsapItavasanaM smitasundarAsyam
10160093 krIDantamapratibhayaM kamalodarA~NghriM
10160094 sandashya marmasu ruShA bhujayA chaChAda
10160101 taM nAgabhogaparivItamadR^iShTacheShTam
10160102 Alokya tatpriyasakhAH pashupA bhR^ishArtAH
10160103 kR^iShNe.arpitAtmasuhR^idarthakalatrakAmA
10160104 duHkhAnushokabhayamUDhadhiyo nipetuH
10160111 gAvo vR^iShA vatsataryaH krandamAnAH suduHkhitAH
10160113 kR^iShNe nyastekShaNA bhItA rudantya iva tasthire
10160121 atha vraje mahotpAtAstrividhA hyatidAruNAH
10160123 utpeturbhuvi divyAtmanyAsannabhayashaMsinaH
10160131 tAnAlakShya bhayodvignA gopA nandapurogamAH
10160133 vinA rAmeNa gAH kR^iShNaM j~nAtvA chArayituM gatam
10160141 tairdurnimittairnidhanaM matvA prAptamatadvidaH
10160143 tatprANAstanmanaskAste duHkhashokabhayAturAH
10160151 AbAlavR^iddhavanitAH sarve.a~Nga pashuvR^ittayaH
10160153 nirjagmurgokulAddInAH kR^iShNadarshanalAlasAH
10160161 tAMstathA kAtarAnvIkShya bhagavAnmAdhavo balaH
10160163 prahasya ki~nchinnovAcha prabhAvaj~no.anujasya saH
10160171 te.anveShamANA dayitaM kR^iShNaM sUchitayA padaiH
10160173 bhagavallakShaNairjagmuH padavyA yamunAtaTam
10160181 te tatra tatrAbjayavA~NkushAshani dhvajopapannAni padAni vishpateH
10160183 mArge gavAmanyapadAntarAntare nirIkShamANA yayura~Nga satvarAH
10160191 antarhrade bhujagabhogaparItamArAt
10160192 kR^iShNaM nirIhamupalabhya jalAshayAnte
10160193 gopAMshcha mUDhadhiShaNAnparitaH pashUMshcha
10160194 sa~NkrandataH paramakashmalamApurArtAH
10160201 gopyo.anuraktamanaso bhagavatyanante
10160202 tatsauhR^idasmitavilokagiraH smarantyaH
10160203 graste.ahinA priyatame bhR^ishaduHkhataptAH
10160204 shUnyaM priyavyatihR^itaM dadR^ishustrilokam
10160211 tAH kR^iShNamAtaramapatyamanupraviShTAM
10160212 tulyavyathAH samanugR^ihya shuchaH sravantyaH
10160213 tAstA vrajapriyakathAH kathayantya Asan
10160214 kR^iShNAnane.arpitadR^isho mR^itakapratIkAH
10160221 kR^iShNaprANAnnirvishato nandAdInvIkShya taM hradam
10160223 pratyaShedhatsa bhagavAnrAmaH kR^iShNAnubhAvavit
10160231 itthamsvagokulamananyagatiM nirIkShya
10160232 sastrIkumAramatiduHkhitamAtmahetoH
10160233 Aj~nAya martyapadavImanuvartamAnaH
10160234 sthitvA muhUrtamudatiShThadura~NgabandhAt
10160241 tatprathyamAnavapuShA vyathitAtmabhogas
10160242 tyaktvonnamayya kupitaH svaphaNAnbhuja~NgaH
10160243 tasthau shvasa~nChvasanarandhraviShAmbarISha
10160244 stabdhekShaNolmukamukho harimIkShamANaH
10160251 taM jihvayA dvishikhayA parilelihAnaM
10160252 dve sR^ikvaNI hyatikarAlaviShAgnidR^iShTim
10160253 krIDannamuM parisasAra yathA khagendro
10160254 babhrAma so.apyavasaraM prasamIkShamANaH
10160261 evaM paribhramahataujasamunnatAMsam
10160262 Anamya tatpR^ithushiraHsvadhirUDha AdyaH
10160263 tanmUrdharatnanikarasparshAtitAmra
10160264 pAdAmbujo.akhilakalAdigururnanarta
10160271 taM nartumudyatamavekShya tadA tadIya
10160272 gandharvasiddhamunichAraNadevavadhvaH
10160273 prItyA mR^ida~NgapaNavAnakavAdyagIta
10160274 puShpopahAranutibhiH sahasopaseduH
10160281 yadyachChiro na namate.a~Nga shataikashIrShNas
10160282 tattanmamarda kharadaNDadharo.a~NghripAtaiH
10160283 kShINAyuSho bhramata ulbaNamAsyato.asR^i~N
10160284 nasto vamanparamakashmalamApa nAgaH
10160291 tasyAkShibhirgaralamudvamataH shiraHsu
10160292 yadyatsamunnamati niHshvasato ruShochchaiH
10160293 nR^ityanpadAnunamayandamayAM babhUva
10160294 puShpaiH prapUjita iveha pumAnpurANaH
10160301 tachchitratANDavavirugnaphaNAsahasro
10160302 raktaM mukhairuru vamannR^ipa bhagnagAtraH
10160303 smR^itvA charAcharaguruM puruShaM purANaM
10160304 nArAyaNaM tamaraNaM manasA jagAma
10160311 kR^iShNasya garbhajagato.atibharAvasannaM
10160312 pArShNiprahAraparirugnaphaNAtapatram
10160313 dR^iShTvAhimAdyamupaseduramuShya patnya
10160314 ArtAH shlathadvasanabhUShaNakeshabandhAH
10160321 tAstaM suvignamanaso.atha puraskR^itArbhAH
10160322 kAyaM nidhAya bhuvi bhUtapatiM praNemuH
10160323 sAdhvyaH kR^itA~njalipuTAH shamalasya bhartur
10160324 mokShepsavaH sharaNadaM sharaNaM prapannAH
10160330 nAgapatnya UchuH
10160331 nyAyyo hi daNDaH kR^itakilbiShe.asmiMs
10160332 tavAvatAraH khalanigrahAya
10160333 ripoH sutAnAmapi tulyadR^iShTir
10160334 dhatse damaM phalamevAnushaMsan
10160341 anugraho.ayaM bhavataH kR^ito hi no daNDo.asatAM te khalu kalmaShApahaH
10160343 yaddandashUkatvamamuShya dehinaH krodho.api te.anugraha eva sammataH
10160351 tapaH sutaptaM kimanena pUrvaM nirastamAnena cha mAnadena
10160353 dharmo.atha vA sarvajanAnukampayA yato bhavAMstuShyati sarvajIvaH
10160361 kasyAnubhAvo.asya na deva vidmahe tavA~NghrireNusparashAdhikAraH
10160363 yadvA~nChayA shrIrlalanAcharattapo vihAya kAmAnsuchiraM dhR^itavratA
10160371 na nAkapR^iShThaM na cha sArvabhaumaM
10160372 na pArameShThyaM na rasAdhipatyam
10160373 na yogasiddhIrapunarbhavaM vA
10160374 vA~nChanti yatpAdarajaHprapannAH
10160381 tadeSha nAthApa durApamanyaistamojaniH krodhavasho.apyahIshaH
10160383 saMsArachakre bhramataH sharIriNo yadichChataH syAdvibhavaH samakShaH
10160391 namastubhyaM bhagavate puruShAya mahAtmane
10160393 bhUtAvAsAya bhUtAya parAya paramAtmane
10160401 j~nAnavij~nAnanIdhaye brahmaNe.anantashaktaye
10160403 aguNAyAvikArAya namaste prAkR^itAya cha
10160411 kAlAya kAlanAbhAya kAlAvayavasAkShiNe
10160413 vishvAya tadupadraShTre tatkartre vishvahetave
10160421 bhUtamAtrendriyaprANa manobuddhyAshayAtmane
10160423 triguNenAbhimAnena gUDhasvAtmAnubhUtaye
10160431 namo.anantAya sUkShmAya kUTasthAya vipashchite
10160433 nAnAvAdAnurodhAya vAchyavAchakashaktaye
10160441 namaH pramANamUlAya kavaye shAstrayonaye
10160443 pravR^ittAya nivR^ittAya nigamAya namo namaH
10160451 namaH kR^iShNAya rAmAya vasudevasutAya cha
10160453 pradyumnAyAniruddhAya sAtvatAM pataye namaH
10160461 namo guNapradIpAya guNAtmachChAdanAya cha
10160463 guNavR^ittyupalakShyAya guNadraShTre svasaMvide
10160471 avyAkR^itavihArAya sarvavyAkR^itasiddhaye
10160473 hR^iShIkesha namaste.astu munaye maunashIline
10160481 parAvaragatij~nAya sarvAdhyakShAya te namaH
10160483 avishvAya cha vishvAya taddraShTre.asya cha hetave
10160491 tvaM hyasya janmasthitisaMyamAnvibho
10160492 guNairanIho.akR^itakAlashaktidhR^ik
10160493 tattatsvabhAvAnpratibodhayansataH
10160494 samIkShayAmoghavihAra Ihase
10160501 tasyaiva te.amUstanavastrilokyAM
10160502 shAntA ashAntA uta mUDhayonayaH
10160503 shAntAH priyAste hyadhunAvituM satAM
10160504 sthAtushcha te dharmaparIpsayehataH
10160511 aparAdhaH sakR^idbhartrA soDhavyaH svaprajAkR^itaH
10160513 kShantumarhasi shAntAtmanmUDhasya tvAmajAnataH
10160521 anugR^ihNIShva bhagavanprANAMstyajati pannagaH
10160523 strINAM naH sAdhushochyAnAM patiH prANaH pradIyatAm
10160531 vidhehi te ki~NkarINAmanuShTheyaM tavAj~nayA
10160533 yachChraddhayAnutiShThanvai muchyate sarvato bhayAt
10160540 shrIshuka uvAcha
10160541 itthaM sa nAgapatnIbhirbhagavAnsamabhiShTutaH
10160543 mUrchChitaM bhagnashirasaM visasarjA~NghrikuTTanaiH
10160551 pratilabdhendriyaprANaH kAliyaH shanakairharim
10160553 kR^ichChrAtsamuchChvasandInaH kR^iShNaM prAha kR^itA~njaliH
10160560 kAliya uvAcha
10160561 vayaM khalAH sahotpattyA tamasA dIrghamanyavaH
10160563 svabhAvo dustyajo nAtha lokAnAM yadasadgrahaH
10160571 tvayA sR^iShTamidaM vishvaM dhAtarguNavisarjanam
10160573 nAnAsvabhAvavIryaujo yonibIjAshayAkR^iti
10160581 vayaM cha tatra bhagavansarpA jAtyurumanyavaH
10160583 kathaM tyajAmastvanmAyAM dustyajAM mohitAH svayam
10160591 bhavAnhi kAraNaM tatra sarvaj~no jagadIshvaraH
10160593 anugrahaM nigrahaM vA manyase tadvidhehi naH
10160600 shrIshuka uvAcha
10160601 ityAkarNya vachaH prAha bhagavAnkAryamAnuShaH
10160603 nAtra stheyaM tvayA sarpa samudraM yAhi mA chiram
10160605 svaj~nAtyapatyadArADhyo gonR^ibhirbhujyate nadI
10160611 ya etatsaMsmarenmartyastubhyaM madanushAsanam
10160613 kIrtayannubhayoH sandhyorna yuShmadbhayamApnuyAt
10160621 yo.asminsnAtvA madAkrIDe devAdIMstarpayejjalaiH
10160623 upoShya mAM smarannarchetsarvapApaiH pramuchyate
10160631 dvIpaM ramaNakaM hitvA hradametamupAshritaH
10160633 yadbhayAtsa suparNastvAM nAdyAnmatpAdalA~nChitam
10160640 shrIR^iShiruvAcha
10160641 mukto bhagavatA rAjankR^iShNenAdbhutakarmaNA
10160643 taM pUjayAmAsa mudA nAgapatnyashcha sAdaram
10160651 divyAmbarasra~NmaNibhiH parArdhyairapi bhUShaNaiH
10160653 divyagandhAnulepaishcha mahatyotpalamAlayA
10160661 pUjayitvA jagannAthaM prasAdya garuDadhvajam
10160663 tataH prIto.abhyanuj~nAtaH parikramyAbhivandya tam
10160671 sakalatrasuhR^itputro dvIpamabdherjagAma ha
10160673 tadaiva sAmR^itajalA yamunA nirviShAbhavat
10160677 anugrahAdbhagavataH krIDAmAnuSharUpiNaH
10170010 shrIrAjovAcha
10170011 nAgAlayaM ramaNakaM kathaM tatyAja kAliyaH
10170013 kR^itaM kiM vA suparNasya tenaikenAsama~njasam
10170020 shrIshuka uvAcha
10170021 upahAryaiH sarpajanairmAsi mAsIha yo baliH
10170023 vAnaspatyo mahAbAho nAgAnAM prA~NnirUpitaH
10170031 svaM svaM bhAgaM prayachChanti nAgAH parvaNi parvaNi
10170033 gopIthAyAtmanaH sarve suparNAya mahAtmane
10170041 viShavIryamadAviShTaH kAdraveyastu kAliyaH
10170043 kadarthIkR^itya garuDaM svayaM taM bubhuje balim
10170051 tachChrutvA kupito rAjanbhagavAnbhagavatpriyaH
10170053 vijighAMsurmahAvegaH kAliyaM samapAdravat
10170061 tamApatantaM tarasA viShAyudhaH pratyabhyayAdutthitanaikamastakaH
10170063 dadbhiH suparNaM vyadashaddadAyudhaH karAlajihrochChvasitogralochanaH
10170071 taM tArkShyaputraH sa nirasya manyumAn
10170072 prachaNDavego madhusUdanAsanaH
10170073 pakSheNa savyena hiraNyarochiShA
10170074 jaghAna kadrusutamugravikramaH
10170081 suparNapakShAbhihataH kAliyo.atIva vihvalaH
10170083 hradaM vivesha kAlindyAstadagamyaM durAsadam
10170091 tatraikadA jalacharaM garuDo bhakShyamIpsitam
10170093 nivAritaH saubhariNA prasahya kShudhito.aharat
10170101 mInAnsuduHkhitAndR^iShTvA dInAnmInapatau hate
10170103 kR^ipayA saubhariH prAha tatratyakShemamAcharan
10170111 atra pravishya garuDo yadi matsyAnsa khAdati
10170113 sadyaH prANairviyujyeta satyametadbravImyaham
10170121 tatkAliyaH paraM veda nAnyaH kashchana lelihaH
10170123 avAtsIdgaruDAdbhItaH kR^iShNena cha vivAsitaH
10170131 kR^iShNaM hradAdviniShkrAntaM divyasraggandhavAsasam
10170133 mahAmaNigaNAkIrNaM jAmbUnadapariShkR^itam
10170141 upalabhyotthitAH sarve labdhaprANA ivAsavaH
10170143 pramodanibhR^itAtmAno gopAH prItyAbhirebhire
10170151 yashodA rohiNI nando gopyo gopAshcha kaurava
10170153 kR^iShNaM sametya labdhehA AsanshuShkA nagA api
10170161 rAmashchAchyutamAli~Ngya jahAsAsyAnubhAvavit
10170163 premNA tama~NkamAropya punaH punarudaikShata
10170165 gAvo vR^iShA vatsataryo lebhire paramAM mudam
10170171 nandaM viprAH samAgatya guravaH sakalatrakAH
10170173 Uchuste kAliyagrasto diShTyA muktastavAtmajaH
10170181 dehi dAnaM dvijAtInAM kR^iShNanirmuktihetave
10170183 nandaH prItamanA rAjangAH suvarNaM tadAdishat
10170191 yashodApi mahAbhAgA naShTalabdhaprajA satI
10170193 pariShvajyA~NkamAropya mumochAshrukalAM muhuH
10170201 tAM rAtriM tatra rAjendra kShuttR^iDbhyAM shramakarShitAH
10170203 UShurvrayaukaso gAvaH kAlindyA upakUlataH
10170211 tadA shuchivanodbhUto dAvAgniH sarvato vrajam
10170213 suptaM nishItha AvR^itya pradagdhumupachakrame
10170221 tata utthAya sambhrAntA dahyamAnA vrajaukasaH
10170223 kR^iShNaM yayuste sharaNaM mAyAmanujamIshvaram
10170231 kR^iShNa kR^iShNa mahAbhaga he rAmAmitavikrama
10170233 eSha ghoratamo vahnistAvakAngrasate hi naH
10170241 sudustarAnnaH svAnpAhi kAlAgneH suhR^idaH prabho
10170243 na shaknumastvachcharaNaM santyaktumakutobhayam
10170251 itthaM svajanavaiklavyaM nirIkShya jagadIshvaraH
10170253 tamagnimapibattIvramananto.anantashaktidhR^ik
10180010 shrIshuka uvAcha
10180011 atha kR^iShNaH parivR^ito j~nAtibhirmuditAtmabhiH
10180013 anugIyamAno nyavishadvrajaM gokulamaNDitam
10180021 vraje vikrIDatorevaM gopAlachChadmamAyayA
10180023 grIShmo nAmarturabhavannAtipreyA~nCharIriNAm
10180031 sa cha vR^indAvanaguNairvasanta iva lakShitaH
10180033 yatrAste bhagavAnsAkShAdrAmeNa saha keshavaH
10180041 yatra nirjharanirhrAda nivR^ittasvanajhillikam
10180043 shashvattachChIkararjISha drumamaNDalamaNDitam
10180051 saritsaraHprasravaNormivAyunA kahlAraka~njotpalareNuhAriNA
10180053 na vidyate yatra vanaukasAM davo nidAghavahnyarkabhavo.atishAdvale
10180061 agAdhatoyahradinItaTormibhirdravatpurIShyAH pulinaiH samantataH
10180063 na yatra chaNDAMshukarA viSholbaNA bhuvo rasaM shAdvalitaM cha gR^ihNate
10180071 vanaM kusumitaM shrImannadachchitramR^igadvijam
10180073 gAyanmayUrabhramaraM kUjatkokilasArasam
10180081 krIDiShyamANastatkrShNo bhagavAnbalasaMyutaH
10180083 veNuM viraNayangopairgodhanaiH saMvR^ito.avishat
10180091 pravAlabarhastabaka sragdhAtukR^itabhUShaNAH
10180093 rAmakR^iShNAdayo gopA nanR^ituryuyudhurjaguH
10180101 kR^iShNasya nR^ityataH kechijjaguH kechidavAdayan
10180103 veNupANitalaiH shR^i~NgaiH prashashaMsurathApare
10180111 gopajAtipratichChannA devA gopAlarUpiNau
10180113 IDire kR^iShNarAmau cha naTA iva naTaM nR^ipa
10180121 bhramaNairla~NghanaiH kShepairAsphoTanavikarShaNaiH
10180123 chikrIDaturniyuddhena kAkapakShadharau kvachit
10180131 kvachinnR^ityatsu chAnyeShu gAyakau vAdakau svayam
10180133 shashaMsaturmahArAja sAdhu sAdhviti vAdinau
10180141 kvachidbilvaiH kvachitkumbhaiH kvachAmalakamuShTibhiH
10180143 aspR^ishyanetrabandhAdyaiH kvachinmR^igakhagehayA
10180151 kvachichcha darduraplAvairvividhairupahAsakaiH
10180153 kadAchitsyandolikayA karhichinnR^ipacheShTayA
10180161 evaM tau lokasiddhAbhiH krIDAbhishcheraturvane
10180163 nadyadridroNiku~njeShu kAnaneShu saraHsu cha
10180171 pashUMshchArayatorgopaistadvane rAmakR^iShNayoH
10180173 goparUpI pralambo.agAdasurastajjihIrShayA
10180181 taM vidvAnapi dAshArho bhagavAnsarvadarshanaH
10180183 anvamodata tatsakhyaM vadhaM tasya vichintayan
10180191 tatropAhUya gopAlAnkR^iShNaH prAha vihAravit
10180193 he gopA vihariShyAmo dvandvIbhUya yathAyatham
10180201 tatra chakruH parivR^iDhau gopA rAmajanArdanau
10180203 kR^iShNasa~NghaTTinaH kechidAsanrAmasya chApare
10180211 AcherurvividhAH krIDA vAhyavAhakalakShaNAH
10180213 yatrArohanti jetAro vahanti cha parAjitAH
10180221 vahanto vAhyamAnAshcha chArayantashcha godhanam
10180223 bhANDIrakaM nAma vaTaM jagmuH kR^iShNapurogamAH
10180231 rAmasa~NghaTTino yarhi shrIdAmavR^iShabhAdayaH
10180233 krIDAyAM jayinastAMstAnUhuH kR^iShNAdayo nR^ipa
10180241 uvAha kR^iShNo bhagavAnshrIdAmAnaM parAjitaH
10180243 vR^iShabhaM bhadrasenastu pralambo rohiNIsutam
10180251 aviShahyaM manyamAnaH kR^iShNaM dAnavapu~NgavaH
10180253 vahandrutataraM prAgAdavarohaNataH param
10180261 tamudvahandharaNidharendragauravaM
10180262 mahAsuro vigatarayo nijaM vapuH
10180263 sa AsthitaH puraTaparichChado babhau
10180264 taDiddyumAnuDupativADivAmbudaH
10180271 nirIkShya tadvapuralamambare charat
10180272 pradIptadR^igbhrukuTitaTogradaMShTrakam
10180273 jvalachChikhaM kaTakakirITakuNDala
10180274 tviShAdbhutaM haladhara IShadatrasat
10180281 athAgatasmR^itirabhayo ripuM balo vihAya sArthamiva harantamAtmanaH
10180283 ruShAhanachChirasi dR^iDhena muShTinA surAdhipo girimiva vajraraMhasA
10180291 sa AhataH sapadi vishIrNamastako mukhAdvamanrudhiramapasmR^ito.asuraH
10180293 mahAravaM vyasurapatatsamIrayangiriryathA maghavata AyudhAhataH
10180301 dR^iShTvA pralambaM nihataM balena balashAlinA
10180303 gopAH suvismitA AsansAdhu sAdhviti vAdinaH
10180311 AshiSho.abhigR^iNantastaM prashashaMsustadarhaNam
10180313 pretyAgatamivAli~Ngya premavihvalachetasaH
10180321 pApe pralambe nihate devAH paramanirvR^itAH
10180323 abhyavarShanbalaM mAlyaiH shashaMsuH sAdhu sAdhviti
10190010 shrIshuka uvAcha
10190011 krIDAsakteShu gopeShu tadgAvo dUrachAriNIH
10190013 svairaM charantyo vivishustR^iNalobhena gahvaram
10190021 ajA gAvo mahiShyashcha nirvishantyo vanAdvanam
10190023 IShIkATavIM nirvivishuH krandantyo dAvatarShitAH
10190031 te.apashyantaH pashUngopAH kR^iShNarAmAdayastadA
10190033 jAtAnutApA na vidurvichinvanto gavAM gatim
10190041 tR^iNaistatkhuradachChinnairgoShpadaira~NkitairgavAm
10190043 mArgamanvagamansarve naShTAjIvyA vichetasaH
10190051 mu~njATavyAM bhraShTamArgaM krandamAnaM svagodhanam
10190053 samprApya tR^iShitAH shrAntAstataste sannyavartayan
10190061 tA AhUtA bhagavatA meghagambhIrayA girA
10190063 svanAmnAM ninadaM shrutvA pratineduH praharShitAH
10190071 tataH samantAddavadhUmaketuryadR^ichChayAbhUtkShayakR^idvanaukasAm
10190073 samIritaH sArathinolbaNolmukairvilelihAnaH sthiraja~NgamAnmahAn
10190081 tamApatantaM parito davAgniM gopAshcha gAvaH prasamIkShya bhItAH
10190083 Uchushcha kR^iShNaM sabalaM prapannA yathA hariM mR^ityubhayArditA janAH
10190091 kR^iShNa kR^iShNa mahAvIra he rAmAmogha vikrama
10190093 dAvAgninA dahyamAnAnprapannAMstrAtumarhathaH
10190101 nUnaM tvadbAndhavAH kR^iShNa na chArhantyavasAditum
10190103 vayaM hi sarvadharmaj~na tvannAthAstvatparAyaNAH
10190110 shrIshuka uvAcha
10190111 vacho nishamya kR^ipaNaM bandhUnAM bhagavAnhariH
10190113 nimIlayata mA bhaiShTa lochanAnItyabhAShata
10190121 tatheti mIlitAkSheShu bhagavAnagnimulbaNam
10190123 pItvA mukhena tAnkR^ichChrAdyogAdhIsho vyamochayat
10190131 tatashcha te.akShINyunmIlya punarbhANDIramApitAH
10190133 nishamya vismitA AsannAtmAnaM gAshcha mochitAH
10190141 kR^iShNasya yogavIryaM tadyogamAyAnubhAvitam
10190143 dAvAgnerAtmanaH kShemaM vIkShya te menire.amaram
10190151 gAH sannivartya sAyAhne saharAmo janArdanaH
10190153 veNuM viraNayangoShThamagAdgopairabhiShTutaH
10190161 gopInAM paramAnanda AsIdgovindadarshane
10190163 kShaNaM yugashatamiva yAsAM yena vinAbhavat
10200010 shrIshuka uvAcha
10200011 tayostadadbhutaM karma dAvAgnermokShamAtmanaH
10200013 gopAH strIbhyaH samAchakhyuH pralambavadhameva cha
10200021 gopavR^iddhAshcha gopyashcha tadupAkarNya vismitAH
10200023 menire devapravarau kR^iShNarAmau vrajaM gatau
10200031 tataH prAvartata prAvR^iTsarvasattvasamudbhavA
10200033 vidyotamAnaparidhirvisphUrjitanabhastalA
10200041 sAndranIlAmbudairvyoma savidyutstanayitnubhiH
10200043 aspaShTajyotirAchChannaM brahmeva saguNaM babhau
10200051 aShTau mAsAnnipItaM yadbhUmyAshchodamayaM vasu
10200053 svagobhirmoktumArebhe parjanyaH kAla Agate
10200061 taDidvanto mahAmeghAshchaNDa shvasana vepitAH
10200063 prINanaM jIvanaM hyasya mumuchuH karuNA iva
10200071 tapaHkR^ishA devamIDhA AsIdvarShIyasI mahI
10200073 yathaiva kAmyatapasastanuH samprApya tatphalam
10200081 nishAmukheShu khadyotAstamasA bhAnti na grahAH
10200083 yathA pApena pAShaNDA na hi vedAH kalau yuge
10200091 shrutvA parjanyaninadaM maNDukAH sasR^ijurgiraH
10200093 tUShNIM shayAnAH prAgyadvadbrAhmaNA niyamAtyaye
10200101 AsannutpathagAminyaH kShudranadyo.anushuShyatIH
10200103 puMso yathAsvatantrasya dehadraviNa sampadaH
10200111 haritA haribhiH shaShpairindragopaishcha lohitA
10200113 uchChilIndhrakR^itachChAyA nR^iNAM shrIriva bhUrabhUt
10200121 kShetrANi shaShyasampadbhiH karShakANAM mudaM daduH
10200123 mAninAmanutApaM vai daivAdhInamajAnatAm
10200131 jalasthalaukasaH sarve navavAriniShevayA
10200133 abibhranruchiraM rUpaM yathA hariniShevayA
10200141 saridbhiH sa~NgataH sindhushchukShobha shvasanormimAn
10200143 apakvayoginashchittaM kAmAktaM guNayugyathA
10200151 girayo varShadhArAbhirhanyamAnA na vivyathuH
10200153 abhibhUyamAnA vyasanairyathAdhokShajachetasaH
10200161 mArgA babhUvuH sandigdhAstR^iNaishChannA hyasaMskR^itAH
10200163 nAbhyasyamAnAH shrutayo dvijaiH kAlena chAhatAH
10200171 lokabandhuShu megheShu vidyutashchalasauhR^idAH
10200173 sthairyaM na chakruH kAminyaH puruSheShu guNiShviva
10200181 dhanurviyati mAhendraM nirguNaM cha guNinyabhAt
10200183 vyakte guNavyatikare.aguNavAnpuruSho yathA
10200191 na rarAjoDupashChannaH svajyotsnArAjitairghanaiH
10200193 ahaMmatyA bhAsitayA svabhAsA puruSho yathA
10200201 meghAgamotsavA hR^iShTAH pratyananda~nChikhaNDinaH
10200203 gR^iheShu taptanirviNNA yathAchyutajanAgame
10200211 pItvApaH pAdapAH padbhirAsannAnAtmamUrtayaH
10200213 prAkkShAmAstapasA shrAntA yathA kAmAnusevayA
10200221 saraHsvashAntarodhaHsu nyUShura~NgApi sArasAH
10200223 gR^iheShvashAntakR^ityeShu grAmyA iva durAshayAH
10200231 jalaughairnirabhidyanta setavo varShatIshvare
10200233 pAShaNDinAmasadvAdairvedamArgAH kalau yathA
10200241 vyamu~nchanvAyubhirnunnA bhUtebhyashchAmR^itaM ghanAH
10200243 yathAshiSho vishpatayaH kAle kAle dvijeritAH
10200251 evaM vanaM tadvarShiShThaM pakvakharjurajambumat
10200253 gogopAlairvR^ito rantuM sabalaH prAvishaddhariH
10200261 dhenavo mandagAminya UdhobhAreNa bhUyasA
10200263 yayurbhagavatAhUtA drutaM prItyA snutastanAH
10200271 vanaukasaH pramuditA vanarAjIrmadhuchyutaH
10200273 jaladhArA girernAdAdAsannA dadR^ishe guhAH
10200281 kvachidvanaspatikroDe guhAyAM chAbhivarShati
10200283 nirvishya bhagavAnreme kandamUlaphalAshanaH
10200291 dadhyodanaM samAnItaM shilAyAM salilAntike
10200293 sambhojanIyairbubhuje gopaiH sa~NkarShaNAnvitaH
10200301 shAdvalopari saMvishya charvato mIlitekShaNAn
10200303 tR^iptAnvR^iShAnvatsatarAngAshcha svodhobharashramAH
10200311 prAvR^iTshriyaM cha tAM vIkShya sarvakAlasukhAvahAm
10200313 bhagavAnpUjayAM chakre AtmashaktyupabR^iMhitAm
10200321 evaM nivasatostasminrAmakeshavayorvraje
10200323 sharatsamabhavadvyabhrA svachChAmbvaparuShAnilA
10200331 sharadA nIrajotpattyA nIrANi prakR^itiM yayuH
10200333 bhraShTAnAmiva chetAMsi punaryoganiShevayA
10200341 vyomno.abbhraM bhUtashAbalyaM bhuvaH pa~NkamapAM malam
10200343 sharajjahArAshramiNAM kR^iShNe bhaktiryathAshubham
10200351 sarvasvaM jaladA hitvA virejuH shubhravarchasaH
10200353 yathA tyaktaiShaNAH shAntA munayo muktakilbiShAH
10200361 girayo mumuchustoyaM kvachinna mumuchuH shivam
10200363 yathA j~nAnAmR^itaM kAle j~nAnino dadate na vA
10200371 naivAvidankShIyamANaM jalaM gAdhajalecharAH
10200373 yathAyuranvahaM kShayyaM narA mUDhAH kuTumbinaH
10200381 gAdhavAricharAstApamavinda~nCharadarkajam
10200383 yathA daridraH kR^ipaNaH kuTumbyavijitendriyaH
10200391 shanaiH shanairjahuH pa~NkaM sthalAnyAmaM cha vIrudhaH
10200393 yathAhaMmamatAM dhIrAH sharIrAdiShvanAtmasu
10200401 nishchalAmburabhUttUShNIM samudraH sharadAgame
10200403 Atmanyuparate samya~NmunirvyuparatAgamaH
10200411 kedArebhyastvapo.agR^ihNankarShakA dR^iDhasetubhiH
10200413 yathA prANaiH sravajj~nAnaM tannirodhena yoginaH
10200421 sharadarkAMshujAMstApAnbhUtAnAmuDupo.aharat
10200423 dehAbhimAnajaM bodho mukundo vrajayoShitAm
10200431 khamashobhata nirmeghaM sharadvimalatArakam
10200433 sattvayuktaM yathA chittaM shabdabrahmArthadarshanam
10200441 akhaNDamaNDalo vyomni rarAjoDugaNaiH shashI
10200443 yathA yadupatiH kR^iShNo vR^iShNichakrAvR^ito bhuvi
10200451 AshliShya samashItoShNaM prasUnavanamArutam
10200453 janAstApaM jahurgopyo na kR^iShNahR^itachetasaH
10200461 gAvo mR^igAH khagA nAryaH puShpiNyaH sharadAbhavan
10200463 anvIyamAnAH svavR^iShaiH phalairIshakriyA iva
10200471 udahR^iShyanvArijAni sUryotthAne kumudvinA
10200473 rAj~nA tu nirbhayA lokA yathA dasyUnvinA nR^ipa
10200481 puragrAmeShvAgrayaNairindriyaishcha mahotsavaiH
10200483 babhau bhUH pakvashaShyADhyA kalAbhyAM nitarAM hareH
10200491 vaNi~NmuninR^ipasnAtA nirgamyArthAnprapedire
10200493 varSharuddhA yathA siddhAH svapiNDAnkAla Agate
10210010 shrIshuka uvAcha
10210011 itthaM sharatsvachChajalaM padmAkarasugandhinA
10210013 nyavishadvAyunA vAtaM sa gogopAlako.achyutaH
10210021 kusumitavanarAjishuShmibhR^i~Nga dvijakulaghuShTasaraHsarinmahIdhram
10210023 madhupatiravagAhya chArayangAH sahapashupAlabalashchukUja veNum
10210031 tadvrajastriya Ashrutya veNugItaM smarodayam
10210033 kAshchitparokShaM kR^iShNasya svasakhIbhyo.anvavarNayan
10210041 tadvarNayitumArabdhAH smarantyaH kR^iShNacheShTitam
10210043 nAshakansmaravegena vikShiptamanaso nR^ipa
10210051 barhApIDaM naTavaravapuH karNayoH karNikAraM
10210052 bibhradvAsaH kanakakapishaM vaijayantIM cha mAlAm
10210053 randhrAnveNoradharasudhayApUrayangopavR^indair
10210054 vR^indAraNyaM svapadaramaNaM prAvishadgItakIrtiH
10210061 iti veNuravaM rAjansarvabhUtamanoharam
10210063 shrutvA vrajastriyaH sarvA varNayantyo.abhirebhire
10210070 shrIgopya UchuH
10210071 akShaNvatAM phalamidaM na paraM vidAmaH
10210072 sakhyaH pashUnanaviveshayatorvayasyaiH
10210073 vaktraM vrajeshasutayoranaveNujuShTaM
10210074 yairvA nipItamanuraktakaTAkShamokSham
10210081 chUtapravAlabarhastabakotpalAbja mAlAnupR^iktaparidhAnavichitraveshau
10210083 madhye virejaturalaM pashupAlagoShThyAM ra~Nge yathA naTavarau kvacha gAyamAnau
10210091 gopyaH kimAcharadayaM kushalaM sma veNur
10210092 dAmodarAdharasudhAmapi gopikAnAm
10210093 bhu~Nkte svayaM yadavashiShTarasaM hradinyo
10210094 hR^iShyattvacho.ashru mumuchustaravo yathAryaH
10210101 vR^indAvanaM sakhi bhuvo vitanoti kIR^itiM
10210102 yaddevakIsutapadAmbujalabdhalakShmi
10210103 govindaveNumanu mattamayUranR^ityaM
10210104 prekShyAdrisAnvavaratAnyasamastasattvam
10210111 dhanyAH sma mUDhagatayo.api hariNya etA
10210112 yA nandanandanamupAttavichitravesham
10210113 AkarNya veNuraNitaM sahakR^iShNasArAH
10210114 pUjAM dadhurvirachitAM praNayAvalokaiH
10210121 kR^iShNaM nirIkShya vanitotsavarUpashIlaM
10210122 shrutvA cha tatkvaNitaveNuviviktagItam
10210123 devyo vimAnagatayaH smaranunnasArA
10210124 bhrashyatprasUnakabarA mumuhurvinIvyaH
10210131 gAvashcha kR^iShNamukhanirgataveNugIta
10210132 pIyUShamuttabhitakarNapuTaiH pibantyaH
10210133 shAvAH snutastanapayaHkavalAH sma tasthur
10210134 govindamAtmani dR^ishAshrukalAH spR^ishantyaH
10210141 prAyo batAmba vihagA munayo vane.asmin
10210142 kR^iShNekShitaM taduditaM kalaveNugItam
10210143 Aruhya ye drumabhujAnruchirapravAlAn
10210144 shR^iNvanti mIlitadR^isho vigatAnyavAchaH
10210151 nadyastadA tadupadhArya mukundagItam
10210152 AvartalakShitamanobhavabhagnavegAH
10210153 Ali~NganasthagitamUrmibhujairmurArer
10210154 gR^ihNanti pAdayugalaM kamalopahArAH
10210161 dR^iShTvAtape vrajapashUnsaha rAmagopaiH
10210162 sa~nchArayantamanu veNumudIrayantam
10210163 premapravR^iddha uditaH kusumAvalIbhiH
10210164 sakhyurvyadhAtsvavapuShAmbuda Atapatram
10210171 pUrNAH pulindya urugAyapadAbjarAga
10210172 shrIku~Nkumena dayitAstanamaNDitena
10210173 taddarshanasmararujastR^iNarUShitena
10210174 limpantya AnanakucheShu jahustadAdhim
10210181 hantAyamadrirabalA haridAsavaryo
10210182 yadrAmakR^iShNacharaNasparashapramodaH
10210183 mAnaM tanoti sahagogaNayostayoryat
10210184 pAnIyasUyavasakandarakandamUlaiH
10210191 gA gopakairanuvanaM nayatorudAra
10210192 veNusvanaiH kalapadaistanubhR^itsu sakhyaH
10210193 aspandanaM gatimatAM pulakastaruNAM
10210194 niryogapAshakR^italakShaNayorvichitram
10210201 evaMvidhA bhagavato yA vR^indAvanachAriNaH
10210203 varNayantyo mitho gopyaH krIDAstanmayatAM yayuH
10220010 shrIshuka uvAcha
10220011 hemante prathame mAsi nandavrajakamArikAH
10220013 cherurhaviShyaM bhu~njAnAH kAtyAyanyarchanavratam
10220021 AplutyAmbhasi kAlindyA jalAnte chodite.aruNe
10220023 kR^itvA pratikR^itiM devImAnarchurnR^ipa saikatIm
10220031 gandhairmAlyaiH surabhibhirbalibhirdhUpadIpakaiH
10220033 uchchAvachaishchopahAraiH pravAlaphalataNDulaiH
10220041 kAtyAyani mahAmAye mahAyoginyadhIshvari
10220043 nandagopasutaM devi patiM me kuru te namaH
10220045 iti mantraM japantyastAH pUjAM chakruH kamArikAH
10220051 evaM mAsaM vrataM cheruH kumAryaH kR^iShNachetasaH
10220053 bhadrakAlIM samAnarchurbhUyAnnandasutaH patiH
10220061 UShasyutthAya gotraiH svairanyonyAbaddhabAhavaH
10220063 kR^iShNamuchchairjaguryAntyaH kAlindyAM snAtumanvaham
10220071 nadyAH kadAchidAgatya tIre nikShipya pUrvavat
10220073 vAsAMsi kR^iShNaM gAyantyo vijahruH salile mudA
10220081 bhagavAMstadabhipretya kR^iShno yogeshvareshvaraH
10220083 vayasyairAvR^itastatra gatastatkarmasiddhaye
10220091 tAsAM vAsAMsyupAdAya nIpamAruhya satvaraH
10220093 hasadbhiH prahasanbAlaiH parihAsamuvAcha ha
10220101 atrAgatyAbalAH kAmaM svaM svaM vAsaH pragR^ihyatAm
10220103 satyaM bravANi no narma yadyUyaM vratakarshitAH
10220111 na mayoditapUrvaM vA anR^itaM tadime viduH
10220113 ekaikashaH pratIchChadhvaM sahaiveti sumadhyamAH
10220121 tasya tatkShvelitaM dR^iShTvA gopyaH premapariplutAH
10220123 vrIDitAH prekShya chAnyonyaM jAtahAsA na niryayuH
10220131 evaM bruvati govinde narmaNAkShiptachetasaH
10220133 AkaNThamagnAH shItode vepamAnAstamabruvan
10220141 mAnayaM bhoH kR^ithAstvAM tu nandagopasutaM priyam
10220143 jAnImo.a~Nga vrajashlAghyaM dehi vAsAMsi vepitAH
10220151 shyAmasundara te dAsyaH karavAma tavoditam
10220153 dehi vAsAMsi dharmaj~na no chedrAj~ne bruvAma he
10220160 shrIbhagavAnuvAcha
10220161 bhavatyo yadi me dAsyo mayoktaM vA kariShyatha
10220163 atrAgatya svavAsAMsi pratIchChata shuchismitAH
10220165 no chennAhaM pradAsye kiM kruddho rAjA kariShyati
10220171 tato jalAshayAtsarvA dArikAH shItavepitAH
10220173 pANibhyAM yonimAchChAdya protteruH shItakarshitAH
10220181 bhagavAnAhatA vIkShya shuddha bhAvaprasAditaH
10220183 skandhe nidhAya vAsAMsi prItaH provAcha sasmitam
10220191 yUyaM vivastrA yadapo dhR^itavratA vyagAhataitattadu devahelanam
10220193 baddhvA~njaliM mUrdhnyapanuttaye.aMhasaH kR^itvA namo.adhovasanaM pragR^ihyatAm
10220201 ityachyutenAbhihitaM vrajAbalA matvA vivastrAplavanaM vratachyutim
10220203 tatpUrtikAmAstadasheShakarmaNAM sAkShAtkR^itaM nemuravadyamR^igyataH
10220211 tAstathAvanatA dR^iShTvA bhagavAndevakIsutaH
10220213 vAsAMsi tAbhyaH prAyachChatkaruNastena toShitaH
10220221 dR^iDhaM pralabdhAstrapayA cha hApitAH
10220222 prastobhitAH krIDanavachcha kAritAH
10220223 vastrANi chaivApahR^itAnyathApyamuM
10220224 tA nAbhyasUyanpriyasa~NganirvR^itAH
10220231 paridhAya svavAsAMsi preShThasa~NgamasajjitAH
10220233 gR^ihItachittA no chelustasminlajjAyitekShaNAH
10220241 tAsAM vij~nAya bhagavAnsvapAdasparshakAmyayA
10220243 dhR^itavratAnAM sa~NkalpamAha dAmodaro.abalAH
10220251 sa~Nkalpo viditaH sAdhvyo bhavatInAM madarchanam
10220253 mayAnumoditaH so.asau satyo bhavitumarhati
10220261 na mayyAveshitadhiyAM kAmaH kAmAya kalpate
10220263 bharjitA kvathitA dhAnAH prAyo bIjAya neshate
10220271 yAtAbalA vrajaM siddhA mayemA raMsyathA kShapAH
10220273 yaduddishya vratamidaM cherurAryArchanaM satIH
10220280 shrIshuka uvAcha
10220281 ityAdiShTA bhagavatA labdhakAmAH kumArikAH
10220283 dhyAyantyastatpadAmbhojamkR^ichChrAnnirvivishurvrajam
10220291 atha gopaiH parivR^ito bhagavAndevakIsutaH
10220293 vR^indAvanAdgato dUraM chArayangAH sahAgrajaH
10220301 nidaghArkAtape tigme ChAyAbhiH svAbhirAtmanaH
10220303 AtapatrAyitAnvIkShya drumAnAha vrajaukasaH
10220311 he stokakR^iShNa he aMsho shrIdAmansubalArjuna
10220313 vishAla vR^iShabhaujasvindevaprastha varUthapa
10220321 pashyataitAnmahAbhAgAnparArthaikAntajIvitAn
10220323 vAtavarShAtapahimAnsahanto vArayanti naH
10220331 aho eShAM varaM janma sarva prANyupajIvanam
10220333 sujanasyeva yeShAM vai vimukhA yAnti nArthinaH
10220341 patrapuShpaphalachChAyA mUlavalkaladArubhiH
10220343 gandhaniryAsabhasmAsthi tokmaiH kAmAnvitanvate
10220351 etAvajjanmasAphalyaM dehinAmiha dehiShu
10220353 prANairarthairdhiyA vAchA shreyaAcharaNaM sadA
10220361 iti pravAlastabaka phalapuShpadalotkaraiH
10220363 tarUNAM namrashAkhAnAM madhyato yamunAM gataH
10220371 tatra gAH pAyayitvApaH sumR^iShTAH shItalAH shivAH
10220373 tato nR^ipa svayaM gopAH kAmaM svAdu papurjalam
10220381 tasyA upavane kAmaM chArayantaH pashUnnR^ipa
10220383 kR^iShNarAmAvupAgamya kShudhArtA idamabravan
10230010 shrIgopa UchuH
10230011 rAma rAma mahAbAho kR^iShNa duShTanibarhaNa
10230013 eShA vai bAdhate kShunnastachChAntiM kartumarhathaH
10230020 shrIshuka uvAcha
10230021 iti vij~nApito gopairbhagavAndevakIsutaH
10230023 bhaktAyA viprabhAryAyAH prasIdannidamabravIt
10230031 prayAta devayajanaM brAhmaNA brahmavAdinaH
10230033 satramA~NgirasaM nAma hyAsate svargakAmyayA
10230041 tatra gatvaudanaM gopA yAchatAsmadvisarjitAH
10230043 kIrtayanto bhagavata Aryasya mama chAbhidhAm
10230051 ityAdiShTA bhagavatA gatvA yAchanta te tathA
10230053 kR^itA~njalipuTA viprAndaNDavatpatitA bhuvi
10230061 he bhUmidevAH shR^iNuta kR^iShNasyAdeshakAriNaH
10230063 prAptA~njAnIta bhadraM vo gopAnno rAmachoditAn
10230071 gAshchArayantAvavidUra odanaM rAmAchyutau vo laShato bubhukShitau
10230073 tayordvijA odanamarthinoryadi shraddhA cha vo yachChata dharmavittamAH
10230081 dIkShAyAH pashusaMsthAyAH sautrAmaNyAshcha sattamAH
10230083 anyatra dIkShitasyApi nAnnamashnanhi duShyati
10230091 iti te bhagavadyAch~nAM shR^iNvanto.api na shushruvuH
10230093 kShudrAshA bhUrikarmANo bAlishA vR^iddhamAninaH
10230101 deshaH kAlaH pR^ithagdravyaM mantratantrartvijo.agnayaH
10230103 devatA yajamAnashcha kraturdharmashcha yanmayaH
10230111 taM brahma paramaM sAkShAdbhagavantamadhokShajam
10230113 manuShyadR^iShTyA duShpraj~nA martyAtmAno na menire
10230121 na te yadomiti prochurna neti cha parantapa
10230123 gopA nirAshAH pratyetya tathochuH kR^iShNarAmayoH
10230131 tadupAkarNya bhagavAnprahasya jagadIshvaraH
10230133 vyAjahAra punargopAndarshayanlaukikIM gatim
10230141 mAM j~nApayata patnIbhyaH sasa~NkarShaNamAgatam
10230143 dAsyanti kAmamannaM vaH snigdhA mayyuShitA dhiyA
10230151 gatvAtha patnIshAlAyAM dR^iShTvAsInAH svala~NkR^itAH
10230153 natvA dvijasatIrgopAH prashritA idamabruvan
10230161 namo vo viprapatnIbhyo nibodhata vachAMsi naH
10230163 ito.avidUre charatA kR^iShNeneheShitA vayam
10230171 gAshchArayansa gopAlaiH sarAmo dUramAgataH
10230173 bubhukShitasya tasyAnnaM sAnugasya pradIyatAm
10230181 shrutvAchyutamupAyAtaM nityaM taddarshanotsukAH
10230183 tatkathAkShiptamanaso babhUvurjAtasambhramAH
10230191 chaturvidhaM bahuguNamannamAdAya bhAjanaiH
10230193 abhisasruH priyaM sarvAH samudramiva nimnagAH
10230201 niShidhyamAnAH patibhirbhrAtR^ibhirbandhubhiH sutaiH
10230203 bhagavatyuttamashloke dIrghashruta dhR^itAshayAH
10230211 yamunopavane.ashoka navapallavamaNDite
10230213 vicharantaM vR^itaM gopaiH sAgrajaM dadR^ishuH striyaH
10230221 shyAmaM hiraNyaparidhiM vanamAlyabarha
10230222 dhAtupravAlanaTaveShamanavratAMse
10230223 vinyastahastamitareNa dhunAnamabjaM
10230224 karNotpalAlakakapolamukhAbjahAsam
10230231 prAyaHshrutapriyatamodayakarNapUrair
10230232 yasminnimagnamanasastamathAkShirandraiH
10230233 antaH praveshya suchiraM parirabhya tApaM
10230234 prAj~naM yathAbhimatayo vijahurnarendra
10230241 tAstathA tyaktasarvAshAH prAptA AtmadidR^ikShayA
10230243 vij~nAyAkhiladR^igdraShTA prAha prahasitAnanaH
10230251 svAgataM vo mahAbhAgA AsyatAM karavAma kim
10230253 yanno didR^ikShayA prAptA upapannamidaM hi vaH
10230261 nanvaddhA mayi kurvanti kushalAH svArthadarshinaH
10230263 ahaitukyavyavahitAM bhaktimAtmapriye yathA
10230271 prANabuddhimanaHsvAtma dArApatyadhanAdayaH
10230273 yatsamparkAtpriyA AsaMstataH ko nvaparaH priyaH
10230281 tadyAta devayajanaM patayo vo dvijAtayaH
10230283 svasatraM pArayiShyanti yuShmAbhirgR^ihamedhinaH
10230290 shrIpatnya UchuH
10230291 maivaM vibho.arhati bhavAngadituM nrshaMsaM
10230292 satyaM kuruShva nigamaM tava padamUlam
10230293 prAptA vayaM tulasidAma padAvasR^iShTaM
10230294 keshairnivoDhumatila~Nghya samastabandhUn
10230301 gR^ihNanti no na patayaH pitarau sutA vA
10230302 na bhrAtR^ibandhusuhR^idaH kuta eva chAnye
10230303 tasmAdbhavatprapadayoH patitAtmanAM no
10230304 nAnyA bhavedgatirarindama tadvidhehi
10230310 shrIbhagavAnuvAcha
10230311 patayo nAbhyasUyeranpitR^ibhrAtR^isutAdayaH
10230313 lokAshcha vo mayopetA devA apyanumanvate
10230321 na prItaye.anurAgAya hya~Ngasa~Ngo nR^iNAmiha
10230323 tanmano mayi yu~njAnA achirAnmAmavApsyatha
10230331 shravaNAddarshanAddhyAnAnmayi bhAvo.anukIrtanAt
10230333 na tathA sannikarSheNa pratiyAta tato gR^ihAn
10230340 shrIshuka uvAcha
10230341 ityuktA dvijapatnyastA yaj~navATaM punargatAH
10230343 te chAnasUyavastAbhiH strIbhiH satramapArayan
10230351 tatraikA vidhR^itA bhartrA bhagavantaM yathAshrutam
10230353 hR^iDopaguhya vijahau dehaM karmAnubandhanam
10230361 bhagavAnapi govindastenaivAnnena gopakAn
10230363 chaturvidhenAshayitvA svayaM cha bubhuje prabhuH
10230371 evaM lIlAnaravapurnrlokamanushIlayan
10230373 reme gogopagopInAM ramayanrUpavAkkR^itaiH
10230381 athAnusmR^itya viprAste anvatapyankR^itAgasaH
10230383 yadvishveshvarayoryAch~nAmahanma nR^iviDambayoH
10230391 dR^iShTvA strINAM bhagavati kR^iShNe bhaktimalaukikIm
10230393 AtmAnaM cha tayA hInamanutaptA vyagarhayan
10230401 dhigjanma nastrivR^idyattaddhigvrataM dhigbahuj~natAm
10230403 dhikkulaM dhikkriyAdAkShyaM vimukhA ye tvadhokShaje
10230411 nUnaM bhagavato mAyA yoginAmapi mohinI
10230413 yadvayaM guravo nR^iNAM svArthe muhyAmahe dvijAH
10230421 aho pashyata nArINAmapi kR^iShNe jagadgurau
10230423 durantabhAvaM yo.avidhyanmR^ityupAshAngR^ihAbhidhAn
10230431 nAsAM dvijAtisaMskAro na nivAso gurAvapi
10230433 na tapo nAtmamImAMsA na shauchaM na kriyAH shubhAH
10230441 tathApi hyuttamaHshloke kR^iShNe yogeshvareshvare
10230443 bhaktirdR^iDhA na chAsmAkaM saMskArAdimatAmapi
10230451 nanu svArthavimUDhAnAM pramattAnAM gR^ihehayA
10230453 aho naH smArayAmAsa gopavAkyaiH satAM gatiH
10230461 anyathA pUrNakAmasya kaivalyAdyashiShAM pateH
10230463 IshitavyaiH kimasmAbhirIshasyaitadviDambanam
10230471 hitvAnyAnbhajate yaM shrIH pAdasparshAshayAsakR^it
10230473 svAtmadoShApavargeNa tadyAch~nA janamohinI
10230481 deshaH kAlaH pR^ithagdravyaM mantratantrartvijo.agnayaH
10230483 devatA yajamAnashcha kraturdharmashcha yanmayaH
10230491 sa eva bhagavAnsAkShAdviShNuryogeshvareshvaraH
10230493 jAto yaduShvityAshR^iNma hyapi mUDhA na vidmahe
10230501 tasmai namo bhagavate kR^iShNAyAkuNThamedhase
10230503 yanmAyAmohitadhiyo bhramAmaH karmavartmasu
10230511 sa vai na AdyaH puruShaH svamAyAmohitAtmanAm
10230513 avij~natAnubhAvAnAM kShantumarhatyatikramam
10230521 iti svAghamanusmR^itya kR^iShNe te kR^itahelanAH
10230523 didR^ikShavo vrajamatha kaMsAdbhItA na chAchalan
10240010 shrIshuka uvAcha
10240011 bhagavAnapi tatraiva baladevena saMyutaH
10240013 apashyannivasangopAnindrayAgakR^itodyamAn
10240021 tadabhij~no.api bhagavAnsarvAtmA sarvadarshanaH
10240023 prashrayAvanato.apR^ichChadvR^iddhAnnandapurogamAn
10240031 kathyatAM me pitaH ko.ayaM sambhramo va upAgataH
10240033 kiM phalaM kasya voddeshaH kena vA sAdhyate makhaH
10240041 etadbrUhi mahAnkAmo mahyaM shushrUShave pitaH
10240043 na hi gopyaM hi sadhUnAM kR^ityaM sarvAtmanAmiha
10240045 astyasvaparadR^iShTInAmamitrodAstavidviShAm
10240051 udAsIno.arivadvarjya
10240052 AtmavatsuhR^iduchyate
10240061 j~natvAj~nAtvA cha karmANi jano.ayamanutiShThati
10240063 viduShaH karmasiddhiH syAdyathA nAviduSho bhavet
10240071 tatra tAvatkriyAyogo bhavatAM kiM vichAritaH
10240073 atha vA laukikastanme pR^ichChataH sAdhu bhaNyatAm
10240080 shrInanda uvAcha
10240081 parjanyo bhagavAnindro meghAstasyAtmamUrtayaH
10240083 te.abhivarShanti bhUtAnAM prINanaM jIvanaM payaH
10240091 taM tAta vayamanye cha vArmuchAM patimIshvaram
10240093 dravyaistadretasA siddhairyajante kratubhirnarAH
10240101 tachCheSheNopajIvanti trivargaphalahetave
10240103 puMsAM puruShakArANAM parjanyaH phalabhAvanaH
10240111 ya enaM visR^ijeddharmaM paramparyAgataM naraH
10240113 kAmAddveShAdbhayAllobhAtsa vai nApnoti shobhanam
10240120 shrIshuka uvAcha
10240121 vacho nishamya nandasya tathAnyeShAM vrajaukasAm
10240123 indrAya manyuM janayanpitaraM prAha keshavaH
10240130 shrIbhagavAnuvAcha
10240131 karmaNA jAyate jantuH karmaNaiva pralIyate
10240133 sukhaM duHkhaM bhayaM kShemaM karmaNaivAbhipadyate
10240141 asti chedIshvaraH kashchitphalarUpyanyakarmaNAm
10240143 kartAraM bhajate so.api na hyakartuH prabhurhi saH
10240151 kimindreNeha bhUtAnAM svasvakarmAnuvartinAm
10240153 anIshenAnyathA kartuM svabhAvavihitaM nR^iNAm
10240161 svabhAvatantro hi janaH svabhAvamanuvartate
10240163 svabhAvasthamidaM sarvaM sadevAsuramAnuSham
10240171 dehAnuchchAvachA~njantuH prApyotsR^ijati karmaNA
10240173 shatrurmitramudAsInaH karmaiva gururIshvaraH
10240181 tasmAtsampUjayetkarma svabhAvasthaH svakarmakR^it
10240183 a~njasA yena varteta tadevAsya hi daivatam
10240191 AjIvyaikataraM bhAvaM yastvanyamupajIvati
10240193 na tasmAdvindate kShemaM jArAnnAryasatI yathA
10240201 varteta brahmaNA vipro rAjanyo rakShayA bhuvaH
10240203 vaishyastu vArtayA jIvechChUdrastu dvijasevayA
10240211 kR^iShivANijyagorakShA kusIdaM tUryamuchyate
10240213 vArtA chaturvidhA tatra vayaM govR^ittayo.anisham
10240221 sattvaM rajastama iti sthityutpattyantahetavaH
10240223 rajasotpadyate vishvamanyonyaM vividhaM jagat
10240231 rajasA choditA meghA varShantyambUni sarvataH
10240233 prajAstaireva sidhyanti mahendraH kiM kariShyati
10240241 na naH purojanapadA na grAmA na gR^ihA vayam
10240243 vanaukasastAta nityaM vanashailanivAsinaH
10240251 tasmAdgavAM brAhmaNAnAmadreshchArabhyatAM makhaH
10240253 ya indrayAgasambhArAstairayaM sAdhyatAM makhaH
10240261 pachyantAM vividhAH pAkAH sUpAntAH pAyasAdayaH
10240263 saMyAvApUpashaShkulyaH sarvadohashcha gR^ihyatAm
10240271 hUyantAmagnayaH samyagbrAhmaNairbrahmavAdibhiH
10240273 annaM bahuguNaM tebhyo deyaM vo dhenudakShiNAH
10240281 anyebhyashchAshvachANDAla patitebhyo yathArhataH
10240283 yavasaM cha gavAM dattvA giraye dIyatAM baliH
10240291 svala~NkR^itA bhuktavantaH svanuliptAH suvAsasaH
10240293 pradakShiNAM cha kuruta goviprAnalaparvatAn
10240301 etanmama mataM tAta kriyatAM yadi rochate
10240303 ayaM gobrAhmaNAdrINAM mahyaM cha dayito makhaH
10240310 shrIshuka uvAcha
10240311 kAlAtmanA bhagavatA shakradarpajighAMsayA
10240313 proktaM nishamya nandAdyAH sAdhvagR^ihNanta tadvachaH
10240321 tathA cha vyadadhuH sarvaM yathAha madhusUdanaH
10240323 vAchayitvA svastyayanaM taddravyeNa giridvijAn
10240331 upahR^itya balInsamyagAdR^itA yavasaM gavAm
10240333 godhanAni puraskR^itya giriM chakruH pradakShiNam
10240341 anAMsyanaDudyuktAni te chAruhya svala~NkR^itAH
10240343 gopyashcha kR^iShNavIryANi gAyantyaH sadvijAshiShaH
10240351 kR^iShNastvanyatamaM rUpaM gopavishrambhaNaM gataH
10240353 shailo.asmIti bruvanbhUri balimAdadbR^ihadvapuH
10240361 tasmai namo vrajajanaiH saha chakra AtmanAtmane
10240363 aho pashyata shailo.asau rUpI no.anugrahaM vyadhAt
10240371 eSho.avajAnato martyAnkAmarUpI vanaukasaH
10240373 hanti hyasmai namasyAmaH sharmaNe Atmano gavAm
10240381 ityadrigodvijamakhaM vAsudevaprachoditAH
10240383 yathA vidhAya te gopA sahakR^iShNA vrajaM yayuH
10250010 shrIshuka uvAcha
10250011 indrastadAtmanaH pUjAM vij~nAya vihatAM nR^ipa
10250013 gopebhyaH kR^iShNanAthebhyo nandAdibhyashchukopa ha
10250021 gaNaM sAMvartakaM nAma meghAnAM chAntakArINAm
10250023 indraH prachodayatkruddho vAkyaM chAheshamAnyuta
10250031 aho shrImadamAhAtmyaM gopAnAM kAnanaukasAm
10250033 kR^iShNaM martyamupAshritya ye chakrurdevahelanam
10250041 yathAdR^iDhaiH karmamayaiH kratubhirnAmanaunibhaiH
10250043 vidyAmAnvIkShikIM hitvA titIrShanti bhavArNavam
10250051 vAchAlaM bAlishaM stabdhamaj~naM paNDitamAninam
10250053 kR^iShNaM martyamupAshritya gopA me chakrurapriyam
10250061 eShAM shriyAvaliptAnAM kR^iShNenAdhmApitAtmanAm
10250063 dhunuta shrImadastambhaM pashUnnayata sa~NkShayam
10250071 ahaM chairAvataM nAgamAruhyAnuvraje vrajam
10250073 marudgaNairmahAvegairnandagoShThajighAMsayA
10250080 shrIshuka uvAcha
10250081 itthaM maghavatAj~naptA meghA nirmuktabandhanAH
10250083 nandagokulamAsAraiH pIDayAmAsurojasA
10250091 vidyotamAnA vidyudbhiH stanantaH stanayitnubhiH
10250093 tIvrairmarudgaNairnunnA vavR^iShurjalasharkarAH
10250101 sthUNAsthUlA varShadhArA mu~nchatsvabhreShvabhIkShNashaH
10250103 jalaughaiH plAvyamAnA bhUrnAdR^ishyata natonnatam
10250111 atyAsArAtivAtena pashavo jAtavepanAH
10250113 gopA gopyashcha shItArtA govindaM sharaNaM yayuH
10250121 shiraH sutAMshcha kAyena prachChAdyAsArapIDitAH
10250123 vepamAnA bhagavataH pAdamUlamupAyayuH
10250131 kR^iShNa kR^iShNa mahAbhAga tvannAthaM gokulaM prabho
10250133 trAtumarhasi devAnnaH kupitAdbhaktavatsala
10250141 shilAvarShAtivAtena hanyamAnamachetanam
10250143 nirIkShya bhagavAnmene kupitendrakR^itaM hariH
10250151 apartvatyulbaNaM varShamativAtaM shilAmayam
10250153 svayAge vihate.asmAbhirindro nAshAya varShati
10250161 tatra pratividhiM samyagAtmayogena sAdhaye
10250163 lokeshamAninAM mauDhyAddhaniShye shrImadaM tamaH
10250171 na hi sadbhAvayuktAnAM surANAmIshavismayaH
10250173 matto.asatAM mAnabha~NgaH prashamAyopakalpate
10250181 tasmAnmachCharaNaM goShThaM mannAthaM matparigraham
10250183 gopAye svAtmayogena so.ayaM me vrata AhitaH
10250191 ityuktvaikena hastena kR^itvA govardhanAchalam
10250193 dadhAra lIlayA viShNushChatrAkamiva bAlakaH
10250201 athAha bhagavAngopAnhe.amba tAta vrajaukasaH
10250203 yathopajoShaM vishata girigartaM sagodhanAH
10250211 na trAsa iha vaH kAryo maddhastAdrinipAtanAt
10250213 vAtavarShabhayenAlaM tattrANaM vihitaM hi vaH
10250221 tathA nirvivishurgartaM kR^iShNAshvAsitamAnasaH
10250223 yathAvakAshaM sadhanAH savrajAH sopajIvinaH
10250231 kShuttR^iDvyathAM sukhApekShAM hitvA tairvrajavAsibhiH
10250233 vIkShyamANo dadhArAdriM saptAhaM nAchalatpadAt
10250241 kR^iShNayogAnubhAvaM taM nishamyendro.ativismitaH
10250243 nistambho bhraShTasa~NkalpaH svAnmeghAnsannyavArayat
10250251 khaM vyabhramuditAdityaM vAtavarShaM cha dAruNam
10250253 nishamyoparataM gopAngovardhanadharo.abravIt
10250261 niryAta tyajata trAsaM gopAH sastrIdhanArbhakAH
10250263 upArataM vAtavarShaM vyudaprAyAshcha nimnagAH
10250271 tataste niryayurgopAH svaM svamAdAya godhanam
10250273 shakaToDhopakaraNaM strIbAlasthavirAH shanaiH
10250281 bhagavAnapi taM shailaM svasthAne pUrvavatprabhuH
10250283 pashyatAM sarvabhUtAnAM sthApayAmAsa lIlayA
10250291 taM premavegAnnirbhR^itA vrajaukaso
10250292 yathA samIyuH parirambhaNAdibhiH
10250293 gopyashcha sasnehamapUjayanmudA
10250294 dadhyakShatAdbhiryuyujuH sadAshiShaH
10250301 yashodA rohiNI nando rAmashcha balinAM varaH
10250303 kR^iShNamAli~Ngya yuyujurAshiShaH snehakAtarAH
10250311 divi devagaNAH siddhAH sAdhyA gandharvachAraNAH
10250313 tuShTuvurmumuchustuShTAH puShpavarShANi pArthiva
10250321 sha~Nkhadundubhayo nedurdivi devaprachoditAH
10250323 jagurgandharvapatayastumburupramukhA nR^ipa
10250331 tato.anuraktaiH pashupaiH parishrito rAjansvagoShThaM sabalo.avrajaddhariH
10250333 tathAvidhAnyasya kR^itAni gopikA gAyantya IyurmuditA hR^idispR^ishaH
10260010 shrIshuka uvAcha
10260011 evaMvidhAni karmANi gopAH kR^iShNasya vIkShya te
10260013 atadvIryavidaH prochuH samabhyetya suvismitAH
10260021 bAlakasya yadetAni karmANyatyadbhutAni vai
10260023 kathamarhatyasau janma grAmyeShvAtmajugupsitam
10260031 yaH saptahAyano bAlaH kareNaikena lIlayA
10260033 kathaM bibhradgirivaraM puShkaraM gajarADiva
10260041 tokenAmIlitAkSheNa pUtanAyA mahaujasaH
10260043 pItaH stanaH saha prANaiH kAleneva vayastanoH
10260051 hinvato.adhaH shayAnasya mAsyasya charaNAvudak
10260053 ano.apatadviparyastaM rudataH prapadAhatam
10260061 ekahAyana AsIno hriyamANo vihAyasA
10260063 daityena yastR^iNAvartamahankaNThagrahAturam
10260071 kvachiddhaiya~Ngavastainye mAtrA baddha udUkhale
10260073 gachChannarjunayormadhye bAhubhyAM tAvapAtayat
10260081 vane sa~nchArayanvatsAnsarAmo bAlakairvR^itaH
10260083 hantukAmaM bakaM dorbhyAM mukhato.arimapATayat
10260091 vatseShu vatsarUpeNa pravishantaM jighAMsayA
10260093 hatvA nyapAtayattena kapitthAni cha lIlayA
10260101 hatvA rAsabhadaiteyaM tadbandhUMshcha balAnvitaH
10260103 chakre tAlavanaM kShemaM paripakvaphalAnvitam
10260111 pralambaM ghAtayitvograM balena balashAlinA
10260113 amochayadvrajapashUngopAMshchAraNyavahnitaH
10260121 AshIviShatamAhIndraM damitvA vimadaM hradAt
10260123 prasahyodvAsya yamunAM chakre.asau nirviShodakAm
10260131 dustyajashchAnurAgo.asminsarveShAM no vrajaukasAm
10260133 nanda te tanaye.asmAsu tasyApyautpattikaH katham
10260141 kva saptahAyano bAlaH kva mahAdrividhAraNam
10260143 tato no jAyate sha~NkA vrajanAtha tavAtmaje
10260150 shrInanda uvAcha
10260151 shrUyatAM me vacho gopA vyetu sha~NkA cha vo.arbhake
10260153 enamkumAramuddishya gargo me yaduvAcha ha
10260161 varNAstrayaH kilAsyAsangR^ihNato.anuyugaM tanUH
10260163 shuklo raktastathA pIta idAnIM kR^iShNatAM gataH
10260171 prAgayaM vasudevasya kvachijjAtastavAtmajaH
10260173 vAsudeva iti shrImAnabhij~nAH samprachakShate
10260181 bahUni santi nAmAni rUpANi cha sutasya te
10260183 guNa karmAnurUpANi tAnyahaM veda no janAH
10260191 eSha vaH shreya AdhAsyadgopagokulanandanaH
10260193 anena sarvadurgANi yUyama~njastariShyatha
10260201 purAnena vrajapate sAdhavo dasyupIDitAH
10260203 arAjake rakShyamANA jigyurdasyUnsamedhitAH
10260211 ya etasminmahAbhAge prItiM kurvanti mAnavAH
10260213 nArayo.abhibhavantyetAnviShNupakShAnivAsurAH
10260221 tasmAnnanda kumAro.ayaM nArAyaNasamo guNaiH
10260223 shriyA kIrtyAnubhAvena tatkarmasu na vismayaH
10260231 ityaddhA mAM samAdishya garge cha svagR^ihaM gate
10260233 manye nArAyaNasyAMshaM kR^iShNamakliShTakAriNam
10260241 iti nandavachaH shrutvA gargagItaM taM vrajaukasaH
10260243 muditA nandamAnarchuH kR^iShNaM cha gatavismayAH
10260251 deve varShati yaj~naviplavaruShA vajrAsmavarShAnilaiH
10260252 sIdatpAlapashustriyAtmasharaNaM dR^iShTvAnukampyutsmayan
10260253 utpATyaikakareNa shailamabalo lIlochChilIndhraM yathA
10260254 bibhradgoShThamapAnmahendramadabhitprIyAnna indro gavAm
10270010 shrIshuka uvAcha
10270011 govardhane dhR^ite shaile AsArAdrakShite vraje
10270013 golokAdAvrajatkR^iShNaM surabhiH shakra eva cha
10270021 vivikta upasa~Ngamya vrIDItaH kR^itahelanaH
10270023 pasparsha pAdayorenaM kirITenArkavarchasA
10270031 dR^iShTashrutAnubhAvo.asya kR^iShNasyAmitatejasaH
10270033 naShTatrilokeshamada idamAha kR^itA~njaliH
10270040 indra uvAcha
10270041 vishuddhasattvaM tava dhAma shAntaM tapomayaM dhvastarajastamaskam
10270043 mAyAmayo.ayaM guNasampravAho na vidyate te grahaNAnubandhaH
10270051 kuto nu taddhetava Isha tatkR^itA lobhAdayo ye.abudhalingabhAvAH
10270053 tathApi daNDaM bhagavAnbibharti dharmasya guptyai khalanigrahAya
10270061 pitA gurustvaM jagatAmadhIsho duratyayaH kAla upAttadaNDaH
10270063 hitAya chechChAtanubhiH samIhase mAnaM vidhunva~njagadIshamAninAm
10270071 ye madvidhAj~nA jagadIshamAninastvAM vIkShya kAle.abhayamAshu tanmadam
10270073 hitvAryamArgaM prabhajantyapasmayA IhA khalAnAmapi te.anushAsanam
10270081 sa tvaM mamaishvaryamadaplutasya kR^itAgasaste.aviduShaH prabhAvam
10270083 kShantuM prabho.athArhasi mUDhachetaso maivaM punarbhUnmatirIsha me.asatI
10270091 tavAvatAro.ayamadhokShajeha bhuvo bharANAmurubhArajanmanAm
10270093 chamUpatInAmabhavAya deva bhavAya yuShmachcharaNAnuvartinAm
10270101 namastubhyaM bhagavate puruShAya mahAtmane
10270103 vAsudevAya kR^iShNAya sAtvatAM pataye namaH
10270111 svachChandopAttadehAya vishuddhaj~nAnamUrtaye
10270113 sarvasmai sarvabIjAya sarvabhUtAtmane namaH
10270121 mayedaM bhagavangoShTha nAshAyAsAravAyubhiH
10270123 cheShTitaM vihate yaj~ne mAninA tIvramanyunA
10270131 tvayeshAnugR^ihIto.asmi dhvastastambho vR^ithodyamaH
10270133 IshvaraM gurumAtmAnaM tvAmahaM sharaNaM gataH
10270140 shrIshuka uvAcha
10270141 evaM sa~NkIrtitaH kR^iShNo maghonA bhagavAnamum
10270143 meghagambhIrayA vAchA prahasannidamabravIt
10270150 shrIbhagavAnuvAcha
10270151 mayA te.akAri maghavanmakhabha~Ngo.anugR^ihNatA
10270153 madanusmR^itaye nityaM mattasyendrashriyA bhR^isham
10270161 mAmaishvaryashrImadAndho daNDa pANiM na pashyati
10270163 taM bhraMshayAmi sampadbhyo yasya chechChAmyanugraham
10270171 gamyatAM shakra bhadraM vaH kriyatAM me.anushAsanam
10270173 sthIyatAM svAdhikAreShu yuktairvaH stambhavarjitaiH
10270181 athAha surabhiH kR^iShNamabhivandya manasvinI
10270183 svasantAnairupAmantrya goparUpiNamIshvaram
10270190 surabhiruvAcha
10270191 kR^iShNa kR^iShNa mahAyoginvishvAtmanvishvasambhava
10270193 bhavatA lokanAthena sanAthA vayamachyuta
10270201 tvaM naH paramakaM daivaM tvaM na indro jagatpate
10270203 bhavAya bhava govipra devAnAM ye cha sAdhavaH
10270211 indraM nastvAbhiShekShyAmo brahmaNA choditA vayam
10270213 avatIrNo.asi vishvAtmanbhUmerbhArApanuttaye
10270220 shR^iIshuka uvAcha
10270221 evaM kR^iShNamupAmantrya surabhiH payasAtmanaH
10270223 jalairAkAshaga~NgAyA airAvatakaroddhR^itaiH
10270231 indraH surarShibhiH sAkaM chodito devamAtR^ibhiH
10270233 abhyasi~nchata dAshArhaM govinda iti chAbhyadhAt
10270241 tatrAgatAstumburunAradAdayo gandharvavidyAdharasiddhachAraNAH
10270243 jaguryasho lokamalApahaM hareH surA~NganAH sannanR^iturmudAnvitAH
10270251 taM tuShTuvurdevanikAyaketavo hyavAkiraMshchAdbhutapuShpavR^iShTibhiH
10270253 lokAH parAM nirvR^itimApnuvaMstrayo gAvastadA gAmanayanpayodrutAm
10270261 nAnArasaughAH sarito vR^ikShA AsanmadhusravAH
10270263 akR^iShTapachyauShadhayo girayo.abibhranunmaNIn
10270271 kR^iShNe.abhiShikta etAni sarvANi kurunandana
10270273 nirvairANyabhavaMstAta krUrANyapi nisargataH
10270281 iti gogokulapatiM govindamabhiShichya saH
10270283 anuj~nAto yayau shakro vR^ito devAdibhirdivam
10280010 shrIbAdarAyaNiruvAcha
10280011 ekAdashyAM nirAhAraH samabhyarchya janArdanam
10280013 snAtuM nandastu kAlindyAM dvAdashyAM jalamAvishat
10280021 taM gR^ihItvAnayadbhR^ityo varuNasyAsuro.antikam
10280023 avaj~nAyAsurIM velAM praviShTamudakaM nishi
10280031 chukrushustamapashyantaH kR^iShNa rAmeti gopakAH
10280033 bhagavAMstadupashrutya pitaraM varuNAhR^itam
10280035 tadantikaM gato rAjansvAnAmabhayado vibhuH
10280041 prAptaM vIkShya hR^iShIkeshaM lokapAlaH saparyayA
10280043 mahatyA pUjayitvAha taddarshanamahotsavaH
10280050 shrIvaruNa uvAcha
10280051 adya me nibhR^ito deho.adyaivArtho.adhigataH prabho
10280053 tvatpAdabhAjo bhagavannavApuH pAramadhvanaH
10280061 namastubhyaM bhagavate brahmaNe paramAtmane
10280063 na yatra shrUyate mAyA lokasR^iShTivikalpanA
10280071 ajAnatA mAmakena mUDhenAkAryavedinA
10280073 AnIto.ayaM tava pitA tadbhavAnkShantumarhati
10280081 mamApyanugrahaM kR^iShNa kartumarhasyasheShadR^ik
10280083 govinda nIyatAmeSha pitA te pitR^ivatsala
10280090 shrIshuka uvAcha
10280091 evaM prasAditaH kR^iShNo bhagavAnIshvareshvaraH
10280093 AdAyAgAtsvapitaraM bandhUnAM chAvahanmudam
10280101 nandastvatIndriyaM dR^iShTvA lokapAlamahodayam
10280103 kR^iShNe cha sannatiM teShAM j~nAtibhyo vismito.abravIt
10280111 te chautsukyadhiyo rAjanmatvA gopAstamIshvaram
10280113 api naH svagatiM sUkShmAmupAdhAsyadadhIshvaraH
10280121 iti svAnAM sa bhagavAnvij~nAyAkhiladR^iksvayam
10280123 sa~Nkalpasiddhaye teShAM kR^ipayaitadachintayat
10280131 jano vai loka etasminnavidyAkAmakarmabhiH
10280133 uchchAvachAsu gatiShu na veda svAM gatiM bhraman
10280141 iti sa~nchintya bhagavAnmahAkAruNiko hariH
10280143 darshayAmAsa lokaM svaM gopAnAM tamasaH param
10280151 satyaM j~nAnamanantaM yadbrahmajyotiH sanAtanam
10280153 yaddhi pashyanti munayo guNApAye samAhitAH
10280161 te tu brahmahradamnItA magnAH kR^iShNena choddhR^itAH
10280163 dadR^ishurbrahmaNo lokaM yatrAkrUro.adhyagAtpurA
10280171 nandAdayastu taM dR^iShTvA paramAnandanivR^itAH
10280173 kR^iShNaM cha tatra chChandobhiH stUyamAnaM suvismitAH
10290010 shrIbAdarAyaNiruvAcha
10290011 bhagavAnapi tA rAtR^iIH shAradotphullamallikAH
10290013 vIkShya rantuM manashchakre yogamAyAmupAshritaH
10290021 tadoDurAjaH kakubhaH karairmukhaM prAchyA vilimpannaruNena shantamaiH
10290023 sa charShaNInAmudagAchChucho mR^ijanpriyaH priyAyA iva dIrghadarshanaH
10290031 dR^iShTvA kumudvantamakhaNDamaNDalaM
10290032 ramAnanAbhaM navaku~NkumAruNam
10290033 vanaM cha tatkomalagobhI ra~njitaM
10290034 jagau kalaM vAmadR^ishAM manoharam
10290041 nishamya gItAM tadana~NgavardhanaM vrajastriyaH kR^iShNagR^ihItamAnasAH
10290043 AjagmuranyonyamalakShitodyamAH sa yatra kAnto javalolakuNDalAH
10290051 duhantyo.abhiyayuH kAshchiddohaM hitvA samutsukAH
10290053 payo.adhishritya saMyAvamanudvAsyAparA yayuH
10290061 pariveShayantyastaddhitvA pAyayantyaH shishUnpayaH
10290063 shushrUShantyaH patInkAshchidashnantyo.apAsya bhojanam
10290071 limpantyaH pramR^ijantyo.anyA a~njantyaH kAshcha lochane
10290073 vyatyastavastrAbharaNAH kAshchitkR^iShNAntikaM yayuH
10290081 tA vAryamANAH patibhiH pitR^ibhirbhrAtR^ibandhubhiH
10290083 govindApahR^itAtmAno na nyavartanta mohitAH
10290091 antargR^ihagatAH kAshchidgopyo.alabdhavinirgamAH
10290093 kR^iShNaM tadbhAvanAyuktA dadhyurmIlitalochanAH
10290101 duHsahapreShThaviraha tIvratApadhutAshubhAH
10290103 dhyAnaprAptAchyutAshleSha nirvR^ityA kShINama~NgalAH
10290111 tameva paramAtmAnaM jArabuddhyApi sa~NgatAH
10290113 jahurguNamayaM dehaM sadyaH prakShINabandhanAH
10290120 shrIparIkShiduvAcha
10290121 kR^iShNaM viduH paraM kAntaM na tu brahmatayA mune
10290123 guNapravAhoparamastAsAM guNadhiyAM katham
10290130 shrIshuka uvAcha
10290131 uktaM purastAdetatte chaidyaH siddhiM yathA gataH
10290133 dviShannapi hR^iShIkeshaM kimutAdhokShajapriyAH
10290141 nR^iNAM niHshreyasArthAya vyaktirbhagavato nR^ipa
10290143 avyayasyAprameyasya nirguNasya guNAtmanaH
10290151 kAmaM krodhaM bhayaM snehamaikyaM sauhR^idameva cha
10290153 nityaM harau vidadhato yAnti tanmayatAM hi te
10290161 na chaivaM vismayaH kAryo bhavatA bhagavatyaje
10290163 yogeshvareshvare kR^iShNe yata etadvimuchyate
10290171 tA dR^iShTvAntikamAyAtA bhagavAnvrajayoShitaH
10290173 avadadvadatAM shreShTho vAchaH peshairvimohayan
10290180 shrIbhagavAnuvAcha
10290181 svAgataM vo mahAbhAgAH priyaM kiM karavANi vaH
10290183 vrajasyAnAmayaM kachchidbrUtAgamanakAraNam
10290191 rajanyeShA ghorarUpA ghorasattvaniShevitA
10290193 pratiyAta vrajaM neha stheyaM strIbhiH sumadhyamAH
10290201 mAtaraH pitaraH putrA bhrAtaraH patayashcha vaH
10290203 vichinvanti hyapashyanto mA kR^iDhvaM bandhusAdhvasam
10290211 dR^iShTaM vanaM kusumitaM rAkeshakarara~njitam
10290213 yamunAnilalIlaijattarupallavashobhitam
10290221 tadyAta mA chiraM goShThaM shushrUShadhvaM patInsatIH
10290223 krandanti vatsA bAlAshcha tAnpAyayata duhyata
10290231 atha vA madabhisnehAdbhavatyo yantritAshayAH
10290233 AgatA hyupapannaM vaH prIyante mayi jantavaH
10290241 bhartuH shushrUShaNaM strINAM paro dharmo hyamAyayA
10290243 tadbandhUnAM cha kalyANaH prajAnAM chAnupoShaNam
10290251 duHshIlo durbhago vR^iddho jaDo rogyadhano.api vA
10290253 patiH strIbhirna hAtavyo lokepsubhirapAtakI
10290261 asvargyamayashasyaM cha phalgu kR^ichChraM bhayAvaham
10290263 jugupsitaM cha sarvatra hyaupapatyaM kulastriyaH
10290271 shravaNAddarshanAddhyAnAnmayi bhAvo.anukIrtanAt
10290273 na tathA sannikarSheNa pratiyAta tato gR^ihAn
10290280 shrIshuka uvAcha
10290281 iti vipriyamAkarNya gopyo govindabhAShitam
10290283 viShaNNA bhagnasa~NkalpAshchintAmApurduratyayAm
10290291 kR^itvA mukhAnyava shuchaH shvasanena shuShyad
10290292 bimbAdharANi charaNena bhuvaH likhantyaH
10290293 asrairupAttamasibhiH kuchaku~NkumAni
10290294 tasthurmR^ijantya uruduHkhabharAH sma tUShNIm
10290301 preShThaM priyetaramiva pratibhAShamANaM
10290302 kR^iShNaM tadarthavinivartitasarvakAmAH
10290303 netre vimR^ijya ruditopahate sma ki~nchit
10290304 saMrambhagadgadagiro.abruvatAnuraktAH
10290310 shrIgopya UchuH
10290311 maivaM vibho.arhati bhavAngadituM nR^ishaMsaM
10290312 santyajya sarvaviShayAMstava pAdamUlam
10290313 bhaktA bhajasva duravagraha mA tyajAsmAn
10290314 devo yathAdipuruSho bhajate mumukShUn
10290321 yatpatyapatyasuhR^idAmanuvR^ittira~Nga
10290322 strINAM svadharma iti dharmavidA tvayoktam
10290323 astvevametadupadeshapade tvayIshe
10290324 preShTho bhavAMstanubhR^itAM kila bandhurAtmA
10290331 kurvanti hi tvayi ratiM kushalAH sva Atman
10290332 nityapriye patisutAdibhirArtidaiH kim
10290333 tannaH prasIda parameshvara mA sma ChindyA
10290334 AshAM dhR^itAM tvayi chirAdaravindanetra
10290341 chittaM sukhena bhavatApahR^itaM gR^iheShu
10290342 yannirvishatyuta karAvapi gR^ihyakR^itye
10290343 pAdau padaM na chalatastava pAdamUlAd
10290344 yAmaH kathaM vrajamatho karavAma kiM vA
10290351 si~nchA~Nga nastvadadharAmR^itapUrakeNa
10290352 hAsAvalokakalagItajahR^ichChayAgnim
10290353 no chedvayaM virahajAgnyupayuktadehA
10290354 dhyAnena yAma padayoH padavIM sakhe te
10290361 yarhyambujAkSha tava pAdatalaM ramAyA
10290362 dattakShaNaM kvachidaraNyajanapriyasya
10290363 asprAkShma tatprabhR^iti nAnyasamakShama~njaH
10290364 sthAtuMstvayAbhiramitA bata pArayAmaH
10290371 shrIryatpadAmbujarajashchakame tulasyA
10290372 labdhvApi vakShasi padaM kila bhR^ityajuShTam
10290373 yasyAH svavIkShaNa utAnyasuraprayAsas
10290374 tadvadvayaM cha tava pAdarajaH prapannAH
10290381 tannaH prasIda vR^ijinArdana te.anghrimUlaM
10290382 prAptA visR^ijya vasatIstvadupAsanAshAH
10290383 tvatsundarasmitanirIkShaNatIvrakAma
10290384 taptAtmanAM puruShabhUShaNa dehi dAsyam
10290391 vIkShyAlakAvR^itamukhaM tava kuNdalashrI
10290392 gaNDasthalAdharasudhaM hasitAvalokam
10290393 dattAbhayaM cha bhujadaNDayugaM vilokya
10290394 vakShaH shriyaikaramaNaM cha bhavAma dAsyaH
10290401 kA strya~Nga te kalapadAyataveNugIta
10290402 sammohitAryacharitAnna chalettrilokyAm
10290403 trailokyasaubhagamidaM cha nirIkShya rUpaM
10290404 yadgodvijadrumamR^igAH pulakAnyabibhran
10290411 vyaktaM bhavAnvrajabhayArtiharo.abhijAto
10290412 devo yathAdipuruShaH suralokagoptA
10290413 tanno nidhehi karapa~NkajamArtabandho
10290414 taptastaneShu cha shiraHsu cha ki~NkarINAm
10290420 shrIshuka uvAcha
10290421 iti viklavitaM tAsAM shrutvA yogeshvareshvaraH
10290423 prahasya sadayaM gopIrAtmArAmo.apyarIramat
10290431 tAbhiH sametAbhirudAracheShTitaH priyekShaNotphullamukhIbhirachyutaH
10290433 udArahAsadvijakundadIdhatirvyarochataiNA~Nka ivoDubhirvR^itaH
10290441 upagIyamAna udgAyanvanitAshatayUthapaH
10290443 mAlAM bibhradvaijayantIM vyacharanmaNDayanvanam
10290451 nadyAH pulinamAvishya gopIbhirhimavAlukam
10290453 juShTaM tattaralAnandi kumudAmodavAyunA
10290461 bAhuprasAraparirambhakarAlakoru nIvIstanAlabhananarmanakhAgrapAtaiH
10290463 kShvelyAvalokahasitairvrajasundarINAmuttambhayanratipatiM ramayAM chakAra
10290471 evaM bhagavataH kR^iShNAllabdhamAnA mahAtmanaH
10290473 AtmAnaM menire strINAM mAninyo hyadhikaM bhuvi
10290481 tAsAM tatsaubhagamadaM vIkShya mAnaM cha keshavaH
10290483 prashamAya prasAdAya tatraivAntaradhIyata
10300010 shrIshuka uvAcha
10300011 antarhite bhagavati sahasaiva vrajA~NganAH
10300013 atapyaMstamachakShANAH kariNya iva yUthapam
10300021 gatyAnurAgasmitavibhramekShitairmanoramAlApavihAravibhramaiH
10300023 AkShiptachittAH pramadA ramApatestAstA vicheShTA jagR^ihustadAtmikAH
10300031 gatismitaprekShaNabhAShaNAdiShu priyAH priyasya pratirUDhamUrtayaH
10300033 asAvahaM tvityabalAstadAtmikA nyavediShuH kR^iShNavihAravibhramAH
10300041 gAyantya uchchairamumeva saMhatA vichikyurunmattakavadvanAdvanam
10300043 paprachChurAkAshavadantaraM bahirbhUteShu santaM puruShaM vanaspatIn
10300051 dR^iShTo vaH kachchidashvattha plakSha nyagrodha no manaH
10300053 nandasUnurgato hR^itvA premahAsAvalokanaiH
10300061 kachchitkurabakAshoka nAgapunnAgachampakAH
10300063 rAmAnujo mAninInAmito darpaharasmitaH
10300071 kachchittulasi kalyANi govindacharaNapriye
10300073 saha tvAlikulairbibhraddR^iShTaste.atipriyo.achyutaH
10300081 mAlatyadarshi vaH kachchinmallike jAtiyUthike
10300083 prItiM vo janayanyAtaH karasparshena mAdhavaH
10300091 chUtapriyAlapanasAsanakovidAra jambvarkabilvabakulAmrakadambanIpAH
10300093 ye.anye parArthabhavakA yamunopakUlAH shaMsantu kR^iShNapadavIM rahitAtmanAM naH
10300101 kiM te kR^itaM kShiti tapo bata keshavA~Nghri
10300102 sparshotsavotpulakitA~NganahairvibhAsi
10300103 apya~Nghrisambhava urukramavikramAdvA
10300104 Aho varAhavapuShaH parirambhaNena
10300111 apyeNapatnyupagataH priyayeha gAtrais
10300112 tanvandR^ishAM sakhi sunirvR^itimachyuto vaH
10300113 kAntA~Ngasa~Ngakuchaku~Nkumara~njitAyAH
10300114 kundasrajaH kulapateriha vAti gandhaH
10300121 bAhuM priyAMsa upadhAya gR^ihItapadmo
10300122 rAmAnujastulasikAlikulairmadAndhaiH
10300123 anvIyamAna iha vastaravaH praNAmaM
10300124 kiM vAbhinandati charanpraNayAvalokaiH
10300131 pR^ichChatemA latA bAhUnapyAshliShTA vanaspateH
10300133 nUnaM tatkarajaspR^iShTA bibhratyutpulakAnyaho
10300141 ityunmattavacho gopyaH kR^iShNAnveShaNakAtarAH
10300143 lIlA bhagavatastAstA hyanuchakrustadAtmikAH
10300151 kasyAchitpUtanAyantyAH kR^iShNAyantyapibatstanam
10300153 tokayitvA rudatyanyA padAhanshakaTAyatIm
10300161 daityAyitvA jahArAnyAmeko kR^iShNArbhabhAvanAm
10300163 ri~NgayAmAsa kApya~NghrI karShantI ghoShaniHsvanaiH
10300171 kR^iShNarAmAyite dve tu gopAyantyashcha kAshchana
10300173 vatsAyatIM hanti chAnyA tatraikA tu bakAyatIm
10300181 AhUya dUragA yadvatkR^iShNastamanuvartatIm
10300183 veNuM kvaNantIM krIDantImanyAH shaMsanti sAdhviti
10300191 kasyA~nchitsvabhujaM nyasya chalantyAhAparA nanu
10300193 kR^iShNo.ahaM pashyata gatiM lalitAmiti tanmanAH
10300201 mA bhaiShTa vAtavarShAbhyAM tattrANaM vihitaM maya
10300203 ityuktvaikena hastena yatantyunnidadhe.ambaram
10300211 AruhyaikA padAkramya shirasyAhAparAM nR^ipa
10300213 duShTAhe gachCha jAto.ahaM khalAnAmnanu daNDakR^it
10300221 tatraikovAcha he gopA dAvAgniM pashyatolbaNam
10300223 chakShUMShyAshvapidadhvaM vo vidhAsye kShemama~njasA
10300231 baddhAnyayA srajA kAchittanvI tatra ulUkhale
10300233 badhnAmi bhANDabhettAraM haiya~NgavamuShaM tviti
10300235 bhItA sudR^ikpidhAyAsyaM bheje bhItiviDambanam
10300241 evaM kR^iShNaM pR^ichChamAnA vrNdAvanalatAstarUn
10300243 vyachakShata vanoddeshe padAni paramAtmanaH
10300251 padAni vyaktametAni nandasUnormahAtmanaH
10300253 lakShyante hi dhvajAmbhoja vajrA~NkushayavAdibhiH
10300261 taistaiH padaistatpadavImanvichChantyo.agrato.abalAH
10300263 vadhvAH padaiH supR^iktAni vilokyArtAH samabruvan
10300271 kasyAH padAni chaitAni yAtAyA nandasUnunA
10300273 aMsanyastaprakoShThAyAH kareNoH kariNA yathA
10300281 anayArAdhito nUnaM bhagavAnharirIshvaraH
10300283 yanno vihAya govindaH prIto yAmanayadrahaH
10300291 dhanyA aho amI Alyo govindA~NghryabjareNavaH
10300293 yAnbrahmeshau ramA devI dadhurmUrdhnyaghanuttaye
10300301 tasyA amUni naH kShobhaM kurvantyuchchaiH padAni yat
10300303 yaikApahR^itya gopInAmraho bhunkte.achyutAdharam
10300305 na lakShyante padAnyatra tasyA nUnaM tR^iNA~NkuraiH
10300307 khidyatsujAtA~NghritalAmunninye preyasIM priyaH
10300311 imAnyadhikamagnAni padAni vahato vadhUm
10300313 gopyaH pashyata kR^iShNasya bhArAkrAntasya kAminaH
10300315 atrAvaropitA kAntA puShpahetormahAtmanA
10300321 atra prasUnAvachayaH priyArthe preyasA kR^itaH
10300323 prapadAkramaNa ete pashyatAsakale pade
10300331 keshaprasAdhanaM tvatra kAminyAH kAminA kR^itam
10300333 tAni chUDayatA kAntAmupaviShTamiha dhruvam
10300341 reme tayA chAtmarata AtmArAmo.apyakhaNDitaH
10300343 kAminAM darshayandainyaM strINAM chaiva durAtmatAm
10300351 ityevaM darshayantyastAshcherurgopyo vichetasaH
10300353 yAM gopImanayatkR^iShNo vihAyAnyAH striyo vane
10300361 sA cha mene tadAtmAnaM variShThaM sarvayoShitAm
10300363 hitvA gopIH kAmayAnA mAmasau bhajate priyaH
10300371 tato gatvA vanoddeshaM dR^iptA keshavamabravIt
10300373 na pAraye.ahaM chalituM naya mAM yatra te manaH
10300381 evamuktaH priyAmAha skandha AruhyatAmiti
10300383 tatashchAntardadhe kR^iShNaH sA vadhUranvatapyata
10300391 hA nAtha ramaNa preShTha kvAsi kvAsi mahAbhuja
10300393 dAsyAste kR^ipaNAyA me sakhe darshaya sannidhim
10300400 shrIshuka uvAcha
10300401 anvichChantyo bhagavato mArgaM gopyo.avidUritaH
10300403 dadR^ishuH priyavishleShAnmohitAM duHkhitAM sakhIm
10300411 tayA kathitamAkarNya mAnaprAptiM cha mAdhavAt
10300413 avamAnaM cha daurAtmyAdvismayaM paramaM yayuH
10300421 tato.avishanvanaM chandra jyotsnA yAvadvibhAvyate
10300423 tamaH praviShTamAlakShya tato nivavR^ituH striyaH
10300431 tanmanaskAstadalApAstadvicheShTAstadAtmikAH
10300433 tadguNAneva gAyantyo nAtmagArANi sasmaruH
10300441 punaH pulinamAgatya kAlindyAH kR^iShNabhAvanAH
10300443 samavetA jaguH kR^iShNaM tadAgamanakA~NkShitAH
10310010 gopya UchuH
10310011 jayati te.adhikaM janmanA vrajaH shrayata indirA shashvadatra hi
10310013 dayita dR^ishyatAM dikShu tAvakAstvayi dhR^itAsavastvAM vichinvate
10310021 sharadudAshaye sAdhujAtasat sarasijodarashrImuShA dR^ishA
10310023 suratanAtha te.ashulkadAsikA varada nighnato neha kiM vadhaH
10310031 viShajalApyayAdvyAlarAkShasAdvarShamArutAdvaidyutAnalAt
10310033 vR^iShamayAtmajAdvishvato bhayAdR^iShabha te vayaM rakShitA muhuH
10310041 na khalu gopIkAnandano bhavAnakhiladehinAmantarAtmadR^ik
10310043 vikhanasArthito vishvaguptaye sakha udeyivAnsAtvatAM kule
10310051 virachitAbhayaM vR^iShNidhUrya te charaNamIyuShAM saMsR^iterbhayAt
10310053 karasaroruhaM kAnta kAmadaM shirasi dhehi naH shrIkaragraham
10310061 vrajajanArtihanvIra yoShitAM nijajanasmayadhvaMsanasmita
10310063 bhaja sakhe bhavatki~NkarIH sma no jalaruhAnanaM chAru darshaya
10310071 praNatadehinAM pApakarShaNaM tR^iNacharAnugaM shrIniketanam
10310073 phaNiphaNArpitaM te padAmbujaM kR^iNu kucheShu naH kR^indhi hR^ichChayam
10310081 madhurayA girA valguvAkyayA budhamanoj~nayA puShkarekShaNa
10310083 vidhikarIrimA vIra muhyatIradharasIdhunApyAyayasva naH
10310091 tava kathAmR^itaM taptajIvanaM kavibhirIDitaM kalmaShApaham
10310093 shravaNama~NgalaM shrImadAtataM bhuvi gR^iNanti ye bhUridA janAH
10310101 prahasitaM priyapremavIkShaNaM viharaNaM cha te dhyAnama~Ngalam
10310103 rahasi saMvido yA hR^idi spR^ishaH kuhaka no manaH kShobhayanti hi
10310111 chalasi yadvrajAchchArayanpashUnnalinasundaraM nAtha te padam
10310113 shilatR^iNA~NkuraiH sIdatIti naH kalilatAM manaH kAnta gachChati
10310121 dinaparikShaye nIlakuntalairvanaruhAnanaM bibhradAvR^itam
10310123 ghanarajasvalaM darshayanmuhurmanasi naH smaraM vIra yachChasi
10310131 praNatakAmadaM padmajArchitaM dharaNimaNDanaM dhyeyamApadi
10310133 charaNapa~NkajaM shantamaM cha te ramaNa naH staneShvarpayAdhihan
10310141 suratavardhanaM shokanAshanaM svaritaveNunA suShThu chumbitam
10310143 itararAgavismAraNaM nR^iNAM vitara vIra naste.adharAmR^itam
10310151 aTati yadbhavAnahni kAnanaM truTi yugAyate tvAmapashyatAm
10310153 kuTilakuntalaM shrImukhaM cha te jaDa udIkShatAM pakShmakR^iddR^ishAm
10310161 patisutAnvayabhrAtR^ibAndhavAnativila~Nghya te.antyachyutAgatAH
10310163 gatividastavodgItamohitAH kitava yoShitaH kastyajennishi
10310171 rahasi saMvidaM hR^ichChayodayaM prahasitAnanaM premavIkShaNam
10310173 bR^ihaduraH shriyo vIkShya dhAma te muhuratispR^ihA muhyate manaH
10310181 vrajavanaukasAM vyaktira~Nga te vR^ijinahantryalaM vishvama~Ngalam
10310183 tyaja manAkcha nastvatspR^ihAtmanAM svajanahR^idrujAM yanniShUdanam
10310191 yatte sujAtacharaNAmburuhaM staneShu
10310192 bhItAH shanaiH priya dadhImahi karkasheShu
10310193 tenATavImaTasi tadvyathate na kiM svit
10310194 kUrpAdibhirbhramati dhIrbhavadAyuShAM naH
10320010 shrIshuka uvAcha
10320011 iti gopyaH pragAyantyaH pralapantyashcha chitradhA
10320013 ruruduH susvaraM rAjankR^iShNadarshanalAlasAH
10320021 tAsAmAvirabhUchChauriH smayamAnamukhAmbujaH
10320023 pItAmbaradharaH sragvI sAkShAnmanmathamanmathaH
10320031 taM vilokyAgataM preShThaM prItyutphulladR^isho.abalAH
10320033 uttasthuryugapatsarvAstanvaH prANamivAgatam
10320041 kAchitkarAmbujaM shaurerjagR^ihe.a~njalinA mudA
10320043 kAchiddadhAra tadbAhumaMse chandanabhUShitam
10320051 kAchida~njalinAgR^ihNAttanvI tAmbUlacharvitam
10320053 ekA tada~NghrikamalaM santaptA stanayoradhAt
10320061 ekA bhrukuTimAbadhya premasaMrambhavihvalA
10320063 ghnantIvaikShatkaTAkShepaiH sandaShTadashanachChadA
10320071 aparAnimiShaddR^igbhyAM juShANA tanmukhAmbujam
10320073 ApItamapi nAtR^ipyatsantastachcharaNaM yathA
10320081 taM kAchinnetrarandhreNa hR^idi kR^itvA nimIlya cha
10320083 pulakA~NgyupaguhyAste yogIvAnandasamplutA
10320091 sarvAstAH keshavAloka paramotsavanirvR^itAH
10320093 jahurvirahajaM tApaM prAj~naM prApya yathA janAH
10320101 tAbhirvidhUtashokAbhirbhagavAnachyuto vR^itaH
10320103 vyarochatAdhikaM tAta puruShaH shaktibhiryathA
10320111 tAH samAdAya kAlindyA nirvishya pulinaM vibhuH
10320113 vikasatkundamandAra surabhyanilaShaTpadam
10320121 sharachchandrAMshusandoha dhvastadoShAtamaH shivam
10320123 kR^iShNAyA hastataralA chitakomalavAlukam
10320131 taddarshanAhlAdavidhUtahR^idrujo manorathAntaM shrutayo yathA yayuH
10320133 svairuttarIyaiH kuchaku~NkumA~NkitairachIkL^ipannAsanamAtmabandhave
10320141 tatropaviShTo bhagavAnsa Ishvaro yogeshvarAntarhR^idi kalpitAsanaH
10320143 chakAsa gopIpariShadgato.architastrailokyalakShmyekapadaM vapurdadhat
10320151 sabhAjayitvA tamana~NgadIpanaM sahAsalIlekShaNavibhramabhruvA
10320153 saMsparshanenA~NkakR^itA~NghrihastayoH saMstutya IShatkupitA babhAShire
10320160 shrIgopya UchuH
10320161 bhajato.anubhajantyeka eka etadviparyayam
10320163 nobhayAMshcha bhajantyeka etanno brUhi sAdhu bhoH
10320170 shrIbhagavAnuvAcha
10320171 mitho bhajanti ye sakhyaH svArthaikAntodyamA hi te
10320173 na tatra sauhR^idaM dharmaH svArthArthaM taddhi nAnyathA
10320181 bhajantyabhajato ye vai karuNAH pitarau yathA
10320183 dharmo nirapavAdo.atra sauhR^idaM cha sumadhyamAH
10320191 bhajato.api na vai kechidbhajantyabhajataH kutaH
10320193 AtmArAmA hyAptakAmA akR^itaj~nA gurudruhaH
10320201 nAhaM tu sakhyo bhajato.api jantUnbhajAmyamIShAmanuvR^ittivR^ittaye
10320203 yathAdhano labdhadhane vinaShTe tachchintayAnyannibhR^ito na veda
10320211 evaM madarthojjhitalokaveda svAnAmhi vo mayyanuvR^ittaye.abalAH
10320213 mayAparokShaM bhajatA tirohitaM mAsUyituM mArhatha tatpriyaM priyAH
10320221 na pAraye.ahaM niravadyasaMyujAM svasAdhukR^ityaM vibudhAyuShApi vaH
10320223 yA mAbhajandurjaragehashR^i~NkhalAH saMvR^ishchya tadvaH pratiyAtu sAdhunA
10330010 shrIshuka uvAcha
10330011 itthaM bhagavato gopyaH shrutvA vAchaH supeshalAH
10330013 jahurvirahajaM tApaM tada~NgopachitAshiShaH
10330021 tatrArabhata govindo rAsakrIDAmanuvrataiH
10330023 strIratnairanvitaH prItairanyonyAbaddhabAhubhiH
10330031 rAsotsavaH sampravR^itto gopImaNDalamaNDitaH
10330033 yogeshvareNa kR^iShNena tAsAM madhye dvayordvayoH
10330035 praviShTena gR^ihItAnAM kaNThe svanikaTaM striyaH
10330037 yaM manyerannabhastAvadvimAnashatasa~Nkulam
10330039 divaukasAM sadArANAmautsukyApahR^itAtmanAm
10330041 tato dundubhayo nedurnipetuH puShpavR^iShTayaH
10330043 jagurgandharvapatayaH sastrIkAstadyasho.amalam
10330051 valayAnAM nUpurANAM ki~NkiNInAM cha yoShitAm
10330053 sapriyANAmabhUchChabdastumulo rAsamaNDale
10330061 tatrAtishushubhe tAbhirbhagavAndevakIsutaH
10330063 madhye maNInAM haimAnAM mahAmarakato yathA
10330071 pAdanyAsairbhujavidhutibhiH sasmitairbhrUvilAsair
10330072 bhajyanmadhyaishchalakuchapaTaiH kuNDalairgaNDalolaiH
10330073 svidyanmukhyaH kavararasanAgranthayaH kR^iShNavadhvo
10330074 gAyantyastaM taDita iva tA meghachakre virejuH
10330081 uchchairjagurnR^ityamAnA raktakaNThyo ratipriyAH
10330083 kR^iShNAbhimarshamuditA yadgItenedamAvR^itam
10330091 kAchitsamaM mukundena svarajAtIramishritAH
10330093 unninye pUjitA tena prIyatA sAdhu sAdhviti
10330095 tadeva dhruvamunninye tasyai mAnaM cha bahvadAt
10330101 kAchidrAsaparishrAntA pArshvasthasya gadAbhR^itaH
10330103 jagrAha bAhunA skandhaM shlathadvalayamallikA
10330111 tatraikAMsagataM bAhuM kR^iShNasyotpalasaurabham
10330113 chandanAliptamAghrAya hR^iShTaromA chuchumba ha
10330121 kasyAshchinnATyavikShipta kuNDalatviShamaNDitam
10330123 gaNDaM gaNDe sandadhatyAH prAdAttAmbUlacharvitam
10330131 nR^ityatI gAyatI kAchitkUjannUpuramekhalA
10330133 pArshvasthAchyutahastAbjaM shrAntAdhAtstanayoH shivam
10330141 gopyo labdhvAchyutaM kAntaM shriya ekAntavallabham
10330143 gR^ihItakaNThyastaddorbhyAM gAyantyastamvijahrire
10330151 karNotpalAlakaviTa~Nkakapolagharma
10330152 vaktrashriyo valayanUpuraghoShavAdyaiH
10330153 gopyaH samaM bhagavatA nanR^ituH svakesha
10330154 srastasrajo bhramaragAyakarAsagoShThyAm
10330161 evaM pariShva~NgakarAbhimarsha snigdhekShaNoddAmavilAsahAsaiH
10330163 reme ramesho vrajasundarIbhiryathArbhakaH svapratibimbavibhramaH
10330171 tada~Ngasa~NgapramudAkulendriyAH keshAndukUlaM kuchapaTTikAM vA
10330173 nA~njaH prativyoDhumalaM vrajastriyo visrastamAlAbharaNAH kurUdvaha
10330181 kR^iShNavikrIDitaM vIkShya mumuhuH khecharastriyaH
10330183 kAmArditAH shashA~Nkashcha sagaNo vismito.abhavat
10330191 kR^itvA tAvantamAtmAnaM yAvatIrgopayoShitaH
10330193 reme sa bhagavAMstAbhirAtmArAmo.api lIlayA
10330201 tAsAM rativihAreNa shrAntAnAM vadanAni saH
10330203 prAmR^ijatkaruNaH premNA shantamenA~Nga pANinA
10330211 gopyaH sphuratpuraTakuNDalakuntalatviD
10330212 gaNDashriyA sudhitahAsanirIkShaNena
10330213 mAnaM dadhatya R^iShabhasya jaguH kR^itAni
10330214 puNyAni tatkararuhasparshapramodAH
10330221 tAbhiryutaH shramamapohituma~Ngasa~Nga
10330222 ghR^iShTasrajaH sa kuchaku~Nkumara~njitAyAH
10330223 gandharvapAlibhiranudruta AvishadvAH
10330224 shrAnto gajIbhiribharADiva bhinnasetuH
10330231 so.ambhasyalaM yuvatibhiH pariShichyamAnaH
10330232 premNekShitaH prahasatIbhiritastato.a~Nga
10330233 vaimAnikaiH kusumavarShibhirIdyamAno
10330234 reme svayaM svaratiratra gajendralIlaH
10330241 tatashcha kR^iShNopavane jalasthala prasUnagandhAnilajuShTadiktaTe
10330243 chachAra bhR^i~NgapramadAgaNAvR^ito yathA madachyuddviradaH kareNubhiH
10330251 evaM shashA~NkAMshuvirAjitA nishAH sa satyakAmo.anuratAbalAgaNaH
10330253 siSheva AtmanyavaruddhasaurataH sarvAH sharatkAvyakathArasAshrayAH
10330260 shrIparIkShiduvAcha
10330261 saMsthApanAya dharmasya prashamAyetarasya cha
10330263 avatIrNo hi bhagavAnaMshena jagadIshvaraH
10330271 sa kathaM dharmasetUnAM vaktA kartAbhirakShitA
10330273 pratIpamAcharadbrahmanparadArAbhimarshanam
10330281 AptakAmo yadupatiH kR^itavAnvai jugupsitam
10330283 kimabhiprAya etannaH shaMshayaM Chindhi suvrata
10330290 shrIshuka uvAcha
10330291 dharmavyatikramo dR^iShTa IshvarANAM cha sAhasam
10330293 tejIyasAM na doShAya vahneH sarvabhujo yathA
10330301 naitatsamAcharejjAtu manasApi hyanIshvaraH
10330303 vinashyatyAcharanmauDhyAdyathArudro.abdhijaM viSham
10330311 IshvarANAM vachaH satyaM tathaivAcharitaM kvachit
10330313 teShAM yatsvavachoyuktaM buddhimAMstatsamAcharet
10330321 kushalAcharitenaiShAmiha svArtho na vidyate
10330323 viparyayeNa vAnartho niraha~NkAriNAM prabho
10330331 kimutAkhilasattvAnAM tirya~NmartyadivaukasAm
10330333 IshitushcheshitavyAnAM kushalAkushalAnvayaH
10330341 yatpAdapa~NkajaparAganiShevatR^iptA
10330342 yogaprabhAvavidhutAkhilakarmabandhAH
10330343 svairaM charanti munayo.api na nahyamAnAs
10330344 tasyechChayAttavapuShaH kuta eva bandhaH
10330351 gopInAM tatpatInAM cha sarveShAmeva dehinAm
10330353 yo.antashcharati so.adhyakShaH krIDaneneha dehabhAk
10330361 anugrahAya bhaktAnAM mAnuShaM dehamAsthitaH
10330363 bhajate tAdR^ishIH krIDa yAH shrutvA tatparo bhavet
10330371 nAsUyankhalu kR^iShNAya mohitAstasya mAyayA
10330373 manyamAnAH svapArshvasthAnsvAnsvAndArAnvrajaukasaH
10330381 brahmarAtra upAvR^itte vAsudevAnumoditAH
10330383 anichChantyo yayurgopyaH svagR^ihAnbhagavatpriyAH
10330391 vikrIDitaM vrajavadhUbhiridaM cha viShNoH
10330392 shraddhAnvito.anushR^iNuyAdatha varNayedyaH
10330393 bhaktiM parAM bhagavati pratilabhya kAmaM
10330394 hR^idrogamAshvapahinotyachireNa dhIraH
10340010 shrIshuka uvAcha
10340011 ekadA devayAtrAyAM gopAlA jAtakautukAH
10340013 anobhiranaDudyuktaiH prayayuste.ambikAvanam
10340021 tatra snAtvA sarasvatyAM devaM pashupatiM vibhum
10340023 AnarchurarhaNairbhaktyA devIM cha NR^ipate.ambikAm
10340031 gAvo hiraNyaM vAsAMsi madhu madhvannamAdR^itAH
10340033 brAhmaNebhyo daduH sarve devo naH prIyatAmiti
10340041 UShuH sarasvatItIre jalaM prAshya yatavratAH
10340043 rajanIM tAM mahAbhAgA nandasunandakAdayaH
10340051 kashchinmahAnahistasminvipine.atibubhukShitaH
10340053 yadR^ichChayAgato nandaM shayAnamurago.agrasIt
10340061 sa chukroshAhinA grastaH kR^iShNa kR^iShNa mahAnayam
10340063 sarpo mAM grasate tAta prapannaM parimochaya
10340071 tasya chAkranditaM shrutvA gopAlAH sahasotthitAH
10340073 grastaM cha dR^iShTvA vibhrAntAH sarpaM vivyadhurulmukaiH
10340081 alAtairdahyamAno.api nAmu~nchattamura~NgamaH
10340083 tamaspR^ishatpadAbhyetya bhagavAnsAtvatAM patiH
10340091 sa vai bhagavataH shrImatpAdasparshahatAshubhaH
10340093 bheje sarpavapurhitvA rUpaM vidyAdharArchitam
10340101 tamapR^ichChaddhR^iShIkeshaH praNataM samavasthitam
10340103 dIpyamAnena vapuShA puruShaM hemamAlinam
10340111 ko bhavAnparayA lakShmyA rochate.adbhutadarshanaH
10340113 kathaM jugupsitAmetAM gatiM vA prApito.avashaH
10340120 sarpa uvAcha
10340121 ahaM vidyAdharaH kashchitsudarshana iti shrutaH
10340123 shriyA svarUpasampattyA vimAnenAcharandishaH
10340131 R^iShInvirUpA~NgirasaH prAhasaM rUpadarpitaH
10340133 tairimAM prApito yoniM pralabdhaiH svena pApmanA
10340141 shApo me.anugrahAyaiva kR^itastaiH karuNAtmabhiH
10340143 yadahaM lokaguruNA padA spR^iShTo hatAshubhaH
10340151 taM tvAhaM bhavabhItAnAM prapannAnAM bhayApaham
10340153 ApR^ichChe shApanirmuktaH pAdasparshAdamIvahan
10340161 prapanno.asmi mahAyoginmahApuruSha satpate
10340163 anujAnIhi mAM deva sarvalokeshvareshvara
10340171 brahmadaNDAdvimukto.ahaM sadyaste.achyuta darshanAt
10340173 yannAma gR^ihNannakhilAnshrotR^InAtmAnameva cha
10340175 sadyaH punAti kiM bhUyastasya spR^iShTaH padA hi te
10340181 ityanuj~nApya dAshArhaM parikramyAbhivandya cha
10340183 sudarshano divaM yAtaH kR^ichChrAnnandashcha mochitaH
10340191 nishAmya kR^iShNasya tadAtmavaibhavaM
10340192 vrajaukaso vismitachetasastataH
10340193 samApya tasminniyamaM punarvrajaM
10340194 NR^ipAyayustatkathayanta AdR^itAH
10340201 kadAchidatha govindo rAmashchAdbhutavikramaH
10340203 vijahraturvane rAtryAM madhyagau vrajayoShitAm
10340211 upagIyamAnau lalitaM strIjanairbaddhasauhR^idaiH
10340213 svala~NkR^itAnuliptA~Ngau sragvinau virajo.ambarau
10340221 nishAmukhaM mAnayantAvuditoDupatArakam
10340223 mallikAgandhamattAli juShTaM kumudavAyunA
10340231 jagatuH sarvabhUtAnAM manaHshravaNama~Ngalam
10340233 tau kalpayantau yugapatsvaramaNDalamUrchChitam
10340241 gopyastadgItamAkarNya mUrchChitA nAvidannR^ipa
10340243 sraMsaddukUlamAtmAnaM srastakeshasrajaM tataH
10340251 evaM vikrIDatoH svairaM gAyatoH sampramattavat
10340253 sha~NkhachUDa iti khyAto dhanadAnucharo.abhyagAt
10340261 tayornirIkShato rAjaMstannAthaM pramadAjanam
10340263 kroshantaM kAlayAmAsa dishyudIchyAmasha~NkitaH
10340271 kroshantaM kR^iShNa rAmeti vilokya svaparigraham
10340273 yathA gA dasyunA grastA bhrAtarAvanvadhAvatAm
10340281 mA bhaiShTetyabhayArAvau shAlahastau tarasvinau
10340283 AsedatustaM tarasA tvaritaM guhyakAdhamam
10340291 sa vIkShya tAvanuprAptau kAlamR^ityU ivodvijan
10340293 viShR^ijya strIjanaM mUDhaH prAdravajjIvitechChayA
10340301 tamanvadhAvadgovindo yatra yatra sa dhAvati
10340303 jihIrShustachChiroratnaM tasthau rakShanstriyo balaH
10340311 avidUra ivAbhyetya shirastasya durAtmanaH
10340313 jahAra muShTinaivA~Nga sahachUDamaNiM vibhuH
10340321 sha~NkhachUDaM nihatyaivaM maNimAdAya bhAsvaram
10340323 agrajAyAdadAtprItyA pashyantInAM cha yoShitAm
10350010 shrIshuka uvAcha
10350011 gopyaH kR^iShNe vanaM yAte tamanudrutachetasaH
10350013 kR^iShNalIlAH pragAyantyo ninyurduHkhena vAsarAn
10350020 shrIgopya UchuH
10350021 vAmabAhukR^itavAmakapolo valgitabhruradharArpitaveNum
10350023 komalA~NgulibhirAshritamArgaM gopya Irayati yatra mukundaH
10350031 vyomayAnavanitAH saha siddhairvismitAstadupadhArya salajjAH
10350033 kAmamArgaNasamarpitachittAH kashmalaM yayurapasmR^itanIvyaH
10350041 hanta chitramabalAH shR^iNutedaM hArahAsa urasi sthiravidyut
10350043 nandasUnurayamArtajanAnAM narmado yarhi kUjitaveNuH
10350051 vR^indasho vrajavR^iShA mR^igagAvo veNuvAdyahR^itachetasa ArAt
10350053 dantadaShTakavalA dhR^itakarNA nidritA likhitachitramivAsan
10350061 barhiNastabakadhAtupalAshairbaddhamallaparibarhaviDambaH
10350063 karhichitsabala Ali sa gopairgAH samAhvayati yatra mukundaH
10350071 tarhi bhagnagatayaH sarito vai tatpadAmbujarajo.anilanItam
10350073 spR^ihayatIrvayamivAbahupuNyAH premavepitabhujAH stimitApaH
10350081 anucharaiH samanuvarNitavIrya AdipUruSha ivAchalabhUtiH
10350083 vanacharo giritaTeShu charantIrveNunAhvayati gAH sa yadA hi
10350091 vanalatAstarava Atmani viShNuM vya~njayantya iva puShpaphalADhyAH
10350093 praNatabhAraviTapA madhudhArAH premahR^iShTatanavo vavR^iShuH sma
10350101 darshanIyatilako vanamAlA divyagandhatulasImadhumattaiH
10350103 alikulairalaghu gItAmabhIShTamAdriyanyarhi sandhitaveNuH
10350111 sarasi sArasahaMsaviha~NgAshchArugItAhR^itachetasa etya
10350113 harimupAsata te yatachittA hanta mIlitadR^isho dhR^itamaunAH
10350121 sahabalaH sragavataMsavilAsaH sAnuShu kShitibhR^ito vrajadevyaH
10350123 harShayanyarhi veNuraveNa jAtaharSha uparambhati vishvam
10350131 mahadatikramaNasha~NkitachetA mandamandamanugarjati meghaH
10350133 suhR^idamabhyavarShatsumanobhishChAyayA cha vidadhatpratapatram
10350141 vividhagopacharaNeShu vidagdho veNuvAdya urudhA nijashikShAH
10350143 tava sutaH sati yadAdharabimbe dattaveNuranayatsvarajAtIH
10350151 savanashastadupadhArya sureshAH shakrasharvaparameShThipurogAH
10350153 kavaya AnatakandharachittAH kashmalaM yayuranishchitatattvAH
10350161 nijapadAbjadalairdhvajavajra nIrajA~NkushavichitralalAmaiH
10350163 vrajabhuvaH shamayankhuratodaM varShmadhuryagatirIDitaveNuH
10350171 vrajati tena vayaM savilAsa vIkShaNArpitamanobhavavegAH
10350173 kujagatiM gamitA na vidAmaH kashmalena kavaraM vasanaM vA
10350181 maNidharaH kvachidAgaNayangA mAlayA dayitagandhatulasyAH
10350183 praNayino.anucharasya kadAMse prakShipanbhujamagAyata yatra
10350191 kvaNitaveNuravava~nchitachittAH kR^iShNamanvasata kR^iShNagR^ihiNyaH
10350193 guNagaNArNamanugatya hariNyo gopikA iva vimuktagR^ihAshAH
10350201 kundadAmakR^itakautukaveSho gopagodhanavR^ito yamunAyAm
10350203 nandasUnuranaghe tava vatso narmadaH praNayiNAM vijahAra
10350211 mandavAyurupavAtyanakUlaM mAnayanmalayajasparshena
10350213 vandinastamupadevagaNA ye vAdyagItabalibhiH parivavruH
10350221 vatsalo vrajagavAM yadagadhro vandyamAnacharaNaH pathi vR^iddhaiH
10350223 kR^itsnagodhanamupohya dinAnte gItaveNuranugeDitakIrtiH
10350231 utsavaM shramaruchApi dR^ishInAmunnayankhurarajashChuritasrak
10350233 ditsayaiti suhR^idAsiSha eSha devakIjaTharabhUruDurAjaH
10350241 madavighUrNitalochana IShatmAnadaH svasuhR^idAM vanamAlI
10350243 badarapANDuvadano mR^idugaNDaM maNDayankanakakuNDalalakShmyA
10350251 yadupatirdviradarAjavihAro yAminIpatirivaiSha dinAnte
10350253 muditavaktra upayAti durantaM mochayanvrajagavAM dinatApam
10350260 shrIshuka uvAcha
10350261 evaM vrajastriyo rAjankR^iShNalIlAnugAyatIH
10350263 remire.ahaHsu tachchittAstanmanaskA mahodayAH
10360010 shrI bAdarAyaNiruvAcha
10360011 atha tarhyAgato goShThamariShTo vR^iShabhAsuraH
10360013 mahImmahAkakutkAyaH kampayankhuravikShatAm
10360021 rambhamANaH kharataraM padA cha vilikhanmahIm
10360023 udyamya puchChaM vaprANi viShANAgreNa choddharan
10360025 ki~nchitki~nchichChakR^inmu~nchanmUtrayanstabdhalochanaH
10360031 yasya nirhrAditenA~Nga niShThureNa gavAM nR^iNAm
10360033 patantyakAlato garbhAH sravanti sma bhayena vai
10360041 nirvishanti ghanA yasya kakudyachalasha~NkayA
10360043 taM tIkShNashR^i~NgamudvIkShya gopyo gopAshcha tatrasuH
10360051 pashavo dudruvurbhItA rAjansantyajya gokulam
10360053 kR^iShNa kR^iShNeti te sarve govindaM sharaNaM yayuH
10360061 bhagavAnapi tadvIkShya gokulaM bhayavidrutam
10360063 mA bhaiShTeti girAshvAsya vR^iShAsuramupAhvayat
10360071 gopAlaiH pashubhirmanda trAsitaiH kimasattama
10360073 mayi shAstari duShTAnAM tvadvidhAnAM durAtmanAm
10360081 ityAsphotyAchyuto.ariShTaM talashabdena kopayan
10360083 sakhyuraMse bhujAbhogaM prasAryAvasthito hariH
10360091 so.apyevaM kopito.ariShTaH khureNAvanimullikhan
10360093 udyatpuchChabhramanmeghaH kruddhaH kR^iShNamupAdravat
10360101 agranyastaviShANAgraH stabdhAsR^iglochano.achyutam
10360103 kaTAkShipyAdravattUrNamindramukto.ashaniryathA
10360111 gR^ihItvA shR^i~NgayostaM vA aShTAdasha padAni saH
10360113 pratyapovAha bhagavAngajaH pratigajaM yathA
10360121 so.apaviddho bhagavatA punarutthAya satvaram
10360123 ApatatsvinnasarvA~Ngo niHshvasankrodhamUrchChitaH
10360131 tamApatantaM sa nigR^ihya shR^i~NgayoH padA samAkramya nipAtya bhUtale
10360133 niShpIDayAmAsa yathArdramambaraM kR^itvA viShANena jaghAna so.apatat
10360141 asR^igvamanmUtrashakR^itsamutsR^ijankShipaMshcha pAdAnanavasthitekShaNaH
10360143 jagAma kR^ichChraM nirR^iteratha kShayaM puShpaiH kiranto harimIDire surAH
10360151 evaM kukudminaM hatvA stUyamAnaH dvijAtibhiH
10360153 vivesha goShThaM sabalo gopInAM nayanotsavaH
10360161 ariShTe nihate daitye kR^iShNenAdbhutakarmaNA
10360163 kaMsAyAthAha bhagavAnnArado devadarshanaH
10360171 yashodAyAH sutAM kanyAM devakyAH kR^iShNameva cha
10360173 rAmaM cha rohiNIputraM vasudevena bibhyatA
10360175 nyastau svamitre nande vai yAbhyAM te puruShA hatAH
10360181 nishamya tadbhojapatiH kopAtprachalitendriyaH
10360183 nishAtamasimAdatta vasudevajighAMsayA
10360191 nivArito nAradena tatsutau mR^ityumAtmanaH
10360193 j~nAtvA lohamayaiH pAshairbabandha saha bhAryayA
10360201 pratiyAte tu devarShau kaMsa AbhAShya keshinam
10360203 preShayAmAsa hanyetAM bhavatA rAmakeshavau
10360211 tato muShTikachANUra shalatoshalakAdikAn
10360213 amAtyAnhastipAMshchaiva samAhUyAha bhojarAT
10360221 bho bho nishamyatAmetadvIrachANUramuShTikau
10360223 nandavraje kilAsAte sutAvAnakadundubheH
10360231 rAmakR^iShNau tato mahyaM mR^ityuH kila nidarshitaH
10360233 bhavadbhyAmiha samprAptau hanyetAM mallalIlayA
10360241 ma~nchAH kriyantAM vividhA mallara~NgaparishritAH
10360243 paurA jAnapadAH sarve pashyantu svairasaMyugam
10360251 mahAmAtra tvayA bhadra ra~NgadvAryupanIyatAm
10360253 dvipaH kuvalayApIDo jahi tena mamAhitau
10360261 ArabhyatAM dhanuryAgashchaturdashyAM yathAvidhi
10360263 vishasantu pashUnmedhyAnbhUtarAjAya mIDhuShe
10360271 ityAj~nApyArthatantraj~na AhUya yadupu~Ngavam
10360273 gR^ihItvA pANinA pANiM tato.akrUramuvAcha ha
10360281 bho bho dAnapate mahyaM kriyatAM maitramAdR^itaH
10360283 nAnyastvatto hitatamo vidyate bhojavR^iShNiShu
10360291 atastvAmAshritaH saumya kAryagauravasAdhanam
10360293 yathendro viShNumAshritya svArthamadhyagamadvibhuH
10360301 gachCha nandavrajaM tatra sutAvAnakadundubheH
10360303 AsAte tAvihAnena rathenAnaya mA chiram
10360311 nisR^iShTaH kila me mR^ityurdevairvaikuNThasaMshrayaiH
10360313 tAvAnaya samaM gopairnandAdyaiH sAbhyupAyanaiH
10360321 ghAtayiShya ihAnItau kAlakalpena hastinA
10360323 yadi muktau tato mallairghAtaye vaidyutopamaiH
10360331 tayornihatayostaptAnvasudevapurogamAn
10360333 tadbandhUnnihaniShyAmi vR^iShNibhojadashArhakAn
10360341 ugrasenaM cha pitaraM sthaviraM rAjyakAmukaM
10360343 tadbhrAtaraM devakaM cha ye chAnye vidviSho mama
10360351 tatashchaiShA mahI mitra
10360352 bhavitrI naShTakaNTakA
10360361 jarAsandho mama gururdvivido dayitaH sakhA
10360363 shambaro narako bANo mayyeva kR^itasauhR^idAH
10360365 tairahaM surapakShIyAnhatvA bhokShye mahIM nR^ipAn
10360371 etajj~nAtvAnaya kShipraM rAmakR^iShNAvihArbhakau
10360373 dhanurmakhanirIkShArthaM draShTuM yadupurashriyam
10360380 shrIakrUra uvAcha
10360381 rAjanmanIShitaM sadhryaktava svAvadyamArjanam
10360383 siddhyasiddhyoH samaM kuryAddaivaM hi phalasAdhanam
10360391 manorathAnkarotyuchchairjano daivahatAnapi
10360393 yujyate harShashokAbhyAM tathApyAj~nAM karomi te
10360400 shrIshuka uvAcha
10360401 evamAdishya chAkrUraM mantriNashcha viShR^ijya saH
10360403 pravivesha gR^ihaM kaMsastathAkrUraH svamAlayam
10370010 shrIshuka uvAcha
10370011 keshI tu kaMsaprahitaH khurairmahIM
10370012 mahAhayo nirjarayanmanojavaH
10370013 saTAvadhUtAbhravimAnasa~NkulaM
10370014 kurvannabho heShitabhIShitAkhilaH
10370021 taM trAsayantaM bhagavAnsvagokulaM
10370022 taddheShitairvAlavighUrNitAmbudam
10370023 AtmAnamAjau mR^igayantamagraNIr
10370024 upAhvayatsa vyanadanmR^igendravat
10370031 sa taM nishAmyAbhimukho makhena khaM
10370032 pibannivAbhyadravadatyamarShaNaH
10370033 jaghAna padbhyAmaravindalochanaM
10370034 durAsadashchaNDajavo duratyayaH
10370041 tadva~nchayitvA tamadhokShajo ruShA pragR^ihya dorbhyAM parividhya pAdayoH
10370043 sAvaj~namutsR^ijya dhanuHshatAntare yathoragaM tArkShyasuto vyavasthitaH
10370051 saH labdhasaMj~naH punarutthito ruShA
10370052 vyAdAya keshI tarasApataddharim
10370053 so.apyasya vaktre bhujamuttaraM smayan
10370054 praveshayAmAsa yathoragaM bile
10370061 dantA nipeturbhagavadbhujaspR^ishas
10370062 te keshinastaptamayaspR^isho yathA
10370063 bAhushcha taddehagato mahAtmano
10370064 yathAmayaH saMvavR^idhe upekShitaH
10370071 samedhamAnena sa kR^iShNabAhunA niruddhavAyushcharaNAMshcha vikShipan
10370073 prasvinnagAtraH parivR^ittalochanaH papAta laNDaM visR^ijankShitau vyasuH
10370081 taddehataH karkaTikAphalopamAdvyasorapAkR^iShya bhujaM mahAbhujaH
10370083 avismito.ayatnahatArikaH suraiH prasUnavarShairvarShadbhirIDitaH
10370091 devarShirupasa~Ngamya bhAgavatapravaro nR^ipa
10370093 kR^iShNamakliShTakarmANaM rahasyetadabhAShata
10370101 kR^iShNa kR^iShNAprameyAtmanyogesha jagadIshvara
10370103 vAsudevAkhilAvAsa sAtvatAM pravara prabho
10370111 tvamAtmA sarvabhUtAnAmeko jyotirivaidhasAm
10370113 gUDho guhAshayaH sAkShI mahApuruSha IshvaraH
10370121 AtmanAtmAshrayaH pUrvaM mAyayA sasR^ije guNAn
10370123 tairidaM satyasa~NkalpaH sR^ijasyatsyavasIshvaraH
10370131 sa tvaM bhUdharabhUtAnAM daityapramatharakShasAm
10370133 avatIrNo vinAshAya sAdhunAM rakShaNAya cha
10370141 diShTyA te nihato daityo lIlayAyaM hayAkR^itiH
10370143 yasya heShitasantrastAstyajantyanimiShA divam
10370151 chANUraM muShTikaM chaiva mallAnanyAMshcha hastinam
10370153 kaMsaM cha nihataM drakShye parashvo.ahani te vibho
10370161 tasyAnu sha~Nkhayavana murANAM narakasya cha
10370163 pArijAtApaharaNamindrasya cha parAjayam
10370171 udvAhaM vIrakanyAnAM vIryashulkAdilakShaNam
10370173 nR^igasya mokShaNaM shApAddvArakAyAM jagatpate
10370181 syamantakasya cha maNerAdAnaM saha bhAryayA
10370183 mR^itaputrapradAnaM cha brAhmaNasya svadhAmataH
10370191 pauNDrakasya vadhaM pashchAtkAshipuryAshcha dIpanam
10370193 dantavakrasya nidhanaM chaidyasya cha mahAkratau
10370201 yAni chAnyAni vIryANi dvArakAmAvasanbhavAn
10370203 kartA drakShyAmyahaM tAni geyAni kavibhirbhuvi
10370211 atha te kAlarUpasya kShapayiShNoramuShya vai
10370213 akShauhiNInAM nidhanaM drakShyAmyarjunasAratheH
10370221 vishuddhavij~nAnaghanaM svasaMsthayA
10370222 samAptasarvArthamamoghavA~nChitam
10370223 svatejasA nityanivR^ittamAyA
10370224 guNapravAhaM bhagavantamImahi
10370231 tvAmIshvaraM svAshrayamAtmamAyayA vinirmitAsheShavisheShakalpanam
10370233 krIDArthamadyAttamanuShyavigrahaM nato.asmi dhuryaM yaduvR^iShNisAtvatAm
10370240 shrIshuka uvAcha
10370241 evaM yadupatiM kR^iShNaM bhAgavatapravaro muniH
10370243 praNipatyAbhyanuj~nAto yayau taddarshanotsavaH
10370251 bhagavAnapi govindo hatvA keshinamAhave
10370253 pashUnapAlayatpAlaiH prItairvrajasukhAvahaH
10370261 ekadA te pashUnpAlAshchArayanto.adrisAnuShu
10370263 chakrurnilAyanakrIDAshchorapAlApadeshataH
10370271 tatrAsankatichichchorAH pAlAshcha katichinnR^ipa
10370273 meShAyitAshcha tatraike vijahrurakutobhayAH
10370281 mayaputro mahAmAyo vyomo gopAlaveShadhR^ik
10370283 meShAyitAnapovAha prAyashchorAyito bahUn
10370291 giridaryAM vinikShipya nItaM nItaM mahAsuraH
10370293 shilayA pidadhe dvAraM chatuHpa~nchAvasheShitAH
10370301 tasya tatkarma vij~nAya kR^iShNaH sharaNadaH satAm
10370303 gopAnnayantaM jagrAha vR^ikaM haririvaujasA
10370311 sa nijaM rUpamAsthAya girIndrasadR^ishaM balI
10370313 ichChanvimoktumAtmAnaM nAshaknodgrahaNAturaH
10370321 taM nigR^ihyAchyuto dorbhyAM pAtayitvA mahItale
10370323 pashyatAM divi devAnAM pashumAramamArayat
10370331 guhApidhAnaM nirbhidya gopAnniHsArya kR^ichChrataH
10370333 stUyamAnaH surairgopaiH pravivesha svagokulam
10380010 shrIshuka uvAcha
10380011 akrUro.api cha tAM rAtriM madhupuryAM mahAmatiH
10380013 uShitvA rathamAsthAya prayayau nandagokulam
10380021 gachChanpathi mahAbhAgo bhagavatyambujekShaNe
10380023 bhaktiM parAmupagata evametadachintayat
10380031 kiM mayAcharitaM bhadraM kiM taptaM paramaM tapaH
10380033 kiM vAthApyarhate dattaM yaddrakShyAmyadya keshavam
10380041 mamaitaddurlabhaM manya uttamaHshlokadarshanam
10380043 viShayAtmano yathA brahma kIrtanaM shUdrajanmanaH
10380051 maivaM mamAdhamasyApi syAdevAchyutadarshanam
10380053 hriyamANaH kalanadyA kvachittarati kashchana
10380061 mamAdyAma~NgalaM naShTaM phalavAMshchaiva me bhavaH
10380063 yannamasye bhagavato yogidhyeyAnghripa~Nkajam
10380071 kaMso batAdyAkR^ita me.atyanugrahaM drakShye.a~NghripadmaM prahito.amunA hareH
10380073 kR^itAvatArasya duratyayaM tamaH pUrve.ataranyannakhamaNDalatviShA
10380081 yadarchitaM brahmabhavAdibhiH suraiH
10380082 shriyA cha devyA munibhiH sasAtvataiH
10380083 gochAraNAyAnucharaishcharadvane
10380084 yadgopikAnAM kuchaku~NkumA~Nkitam
10380091 drakShyAmi nUnaM sukapolanAsikaM smitAvalokAruNaka~njalochanam
10380093 mukhaM mukundasya guDAlakAvR^itaM pradakShiNaM me pracharanti vai mR^igAH
10380101 apyadya viShNormanujatvamIyuSho bhArAvatArAya bhuvo nijechChayA
10380103 lAvaNyadhAmno bhavitopalambhanaM mahyaM na na syAtphalama~njasA dR^ishaH
10380111 ya IkShitAhaMrahito.apyasatsatoH svatejasApAstatamobhidAbhramaH
10380113 svamAyayAtmanrachitaistadIkShayA prANAkShadhIbhiH sadaneShvabhIyate
10380121 yasyAkhilAmIvahabhiH suma~NgalaiH vAcho vimishrA guNakarmajanmabhiH
10380123 prANanti shumbhanti punanti vai jagatyAstadviraktAH shavashobhanA matAH
10380131 sa chAvatIrNaH kila satvatAnvaye svasetupAlAmaravaryasharmakR^it
10380133 yasho vitanvanvraja Asta Ishvaro gAyanti devA yadasheShama~Ngalam
10380141 taM tvadya nUnaM mahatAM gatiM guruM
10380142 trailokyakAntaM dR^ishimanmahotsavam
10380143 rUpaM dadhAnaM shriya IpsitAspadaM
10380144 drakShye mamAsannuShasaH sudarshanAH
10380151 athAvarUDhaH sapadIshayo rathAtpradhAnapuMsoshcharaNaM svalabdhaye
10380153 dhiyA dhR^itaM yogibhirapyahaM dhruvaM namasya AbhyAM cha sakhInvanaukasaH
10380161 apya~NghrimUle patitasya me vibhuH
10380162 shirasyadhAsyannijahastapa~Nkajam
10380163 dattAbhayaM kAlabhujA~NgaraMhasA
10380164 prodvejitAnAM sharaNaiShiNAM NR^inAm
10380171 samarhaNaM yatra nidhAya kaushikastathA balishchApa jagattrayendratAm
10380173 yadvA vihAre vrajayoShitAM shramaM sparshena saugandhikagandhyapAnudat
10380181 na mayyupaiShyatyaribuddhimachyutaH
10380182 kaMsasya dUtaH prahito.api vishvadR^ik
10380183 yo.antarbahishchetasa etadIhitaM
10380184 kShetraj~na IkShatyamalena chakShuShA
10380191 apya~NghrimUle.avahitaM kR^itA~njaliM
10380192 mAmIkShitA sasmitamArdrayA dR^ishA
10380193 sapadyapadhvastasamastakilbiSho
10380194 voDhA mudaM vItavisha~Nka UrjitAm
10380201 suhR^ittamaM j~nAtimananyadaivataM dorbhyAM bR^ihadbhyAM parirapsyate.atha mAm
10380203 AtmA hi tIrthIkriyate tadaiva me bandhashcha karmAtmaka uchChvasityataH
10380211 labdhvA~Ngasa~NgampraNatamkR^itA~njaliM
10380212 mAM vakShyate.akrUra tatetyurushravAH
10380213 tadA vayaM janmabhR^ito mahIyasA
10380214 naivAdR^ito yo dhigamuShya janma tat
10380221 na tasya kashchiddayitaH suhR^ittamo na chApriyo dveShya upekShya eva vA
10380223 tathApi bhaktAnbhajate yathA tathA suradrumo yadvadupAshrito.arthadaH
10380231 kiM chAgrajo mAvanataM yadUttamaH smayanpariShvajya gR^ihItama~njalau
10380233 gR^ihaM praveShyAptasamastasatkR^itaM samprakShyate kaMsakR^itaM svabandhuShu
10380240 shrIshuka uvAcha
10380241 iti sa~nchintayankR^iShNaM shvaphalkatanayo.adhvani
10380243 rathena gokulaM prAptaH sUryashchAstagiriM nR^ipa
10380251 padAni tasyAkhilalokapAla kirITajuShTAmalapAdareNoH
10380253 dadarsha goShThe kShitikautukAni vilakShitAnyabjayavA~NkushAdyaiH
10380261 taddarshanAhlAdavivR^iddhasambhramaH
10380262 premNordhvaromAshrukalAkulekShaNaH
10380263 rathAdavaskandya sa teShvacheShTata
10380264 prabhoramUnya~NghrirajAMsyaho iti
10380271 dehaMbhR^itAmiyAnartho hitvA dambhaM bhiyaM shucham
10380273 sandeshAdyo harerli~Nga darshanashravaNAdibhiH
10380281 dadarsha kR^iShNaM rAmaM cha vraje godohanaM gatau
10380282 pItanIlAmbaradharau sharadamburahekShaNau
10380291 kishorau shyAmalashvetau shrIniketau bR^ihadbhujau
10380293 sumukhau sundaravarau baladviradavikramau
10380301 dhvajavajrA~NkushAmbhojaishchihnitaira~Nghribhirvrajam
10380303 shobhayantau mahAtmAnau sAnukroshasmitekShaNau
10380311 udAraruchirakrIDau sragviNau vanamAlinau
10380313 puNyagandhAnuliptA~Ngau snAtau virajavAsasau
10380321 pradhAnapuruShAvAdyau jagaddhetU jagatpatI
10380323 avatIrNau jagatyarthe svAMshena balakeshavau
10380331 disho vitimirA rAjankurvANau prabhayA svayA
10380333 yathA mArakataH shailo raupyashcha kanakAchitau
10380341 rathAttUrNamavaplutya so.akrUraH snehavihvalaH
10380343 papAta charaNopAnte daNDavadrAmakR^iShNayoH
10380351 bhagavaddarshanAhlAda bAShpaparyAkulekShaNaH
10380353 pulakachitA~Nga autkaNThyAtsvAkhyAne nAshakannR^ipa
10380361 bhagavAMstamabhipretya rathA~NgA~NkitapANinA
10380363 parirebhe.abhyupAkR^iShya prItaH praNatavatsalaH
10380371 sa~NkarShaNashcha praNatamupaguhya mahAmanAH
10380373 gR^ihItvA pANinA pANI anayatsAnujo gR^iham
10380381 pR^iShTvAtha svAgataM tasmai nivedya cha varAsanam
10380383 prakShAlya vidhivatpAdau madhuparkArhaNamAharat
10380391 nivedya gAM chAtithaye saMvAhya shrAntamADR^itaH
10380393 annaM bahuguNaM medhyaM shraddhayopAharadvibhuH
10380401 tasmai bhuktavate prItyA rAmaH paramadharmavit
10380403 makhavAsairgandhamAlyaiH parAM prItiM vyadhAtpunaH
10380411 paprachCha satkR^itaM nandaH kathaM stha niranugrahe
10380413 kaMse jIvati dAshArha saunapAlA ivAvayaH
10380421 yo.avadhItsvasvasustokAnkroshantyA asutR^ipkhalaH
10380423 kiM nu svittatprajAnAM vaH kushalaM vimR^ishAmahe
10380431 itthaM sUnR^itayA vAchA nandena susabhAjitaH
10380433 akrUraH paripR^iShTena jahAvadhvaparishramam
10390010 shrIshuka uvAcha
10390011 sukhopaviShTaH parya~Nke ramakR^iShNorumAnitaH
10390013 lebhe manorathAnsarvAnpathi yAnsa chakAra ha
10390021 kimalabhyaM bhagavati prasanne shrIniketane
10390023 tathApi tatparA rAjanna hi vA~nChanti ki~nchana
10390031 sAyantanAshanaM kR^itvA bhagavAndevakIsutaH
10390033 suhR^itsu vR^ittaM kaMsasya paprachChAnyachchikIrShitam
10390040 shrIbhagavAnuvAcha
10390041 tAta saumyAgataH kachchitsvAgataM bhadramastu vaH
10390043 api svaj~nAtibandhUnAmanamIvamanAmayam
10390051 kiM nu naH kushalaM pR^ichChe edhamAne kulAmaye
10390053 kaMse mAtulanAmnA~Nga svAnAM nastatprajAsu cha
10390061 aho asmadabhUdbhUri pitrorvR^ijinamAryayoH
10390063 yaddhetoH putramaraNaM yaddhetorbandhanaM tayoH
10390071 diShTyAdya darshanaM svAnAM mahyaM vaH saumya kA~NkShitam
10390073 sa~njAtaM varNyatAM tAta tavAgamanakAraNam
10390080 shrIshuka uvAcha
10390081 pR^iShTo bhagavatA sarvaM varNayAmAsa mAdhavaH
10390083 vairAnubandhaM yaduShu vasudevavadhodyamam
10390091 yatsandesho yadarthaM vA dUtaH sampreShitaH svayam
10390093 yaduktaM nAradenAsya svajanmAnakadundubheH
10390101 shrutvAkrUravachaH kR^iShNo balashcha paravIrahA
10390103 prahasya nandaM pitaraM rAj~nA diShTaM vijaj~natuH
10390111 gopAnsamAdishatso.api gR^ihyatAM sarvagorasaH
10390113 upAyanAni gR^ihNIdhvaM yujyantAM shakaTAni cha
10390121 yAsyAmaH shvo madhupurIM dAsyAmo nR^ipate rasAn
10390123 drakShyAmaH sumahatparva yAnti jAnapadAH kila
10390125 evamAghoShayatkShatrA nandagopaH svagokule
10390131 gopyastAstadupashrutya babhUvurvyathitA bhR^isham
10390133 rAmakR^iShNau purIM netumakrUraM vrajamAgatam
10390141 kAshchittatkR^itahR^ittApa shvAsamlAnamukhashriyaH
10390143 sraMsaddukUlavalaya keshagranthyashcha kAshchana
10390151 anyAshcha tadanudhyAna nivR^ittAsheShavR^ittayaH
10390153 nAbhyajAnannimaM lokamAtmalokaM gatA iva
10390161 smarantyashchAparAH shaureranurAgasmiteritAH
10390163 hR^idispR^ishashchitrapadA giraH sammumuhuH striyaH
10390171 gatiM sulalitAM cheShTAM snigdhahAsAvalokanam
10390173 shokApahAni narmANi proddAmacharitAni cha
10390181 chintayantyo mukundasya bhItA virahakAtarAH
10390183 sametAH sa~NghashaH prochurashrumukhyo.achyutAshayAH
10390190 shrIgopya UchuH
10390191 aho vidhAtastava na kvachiddayA saMyojya maitryA praNayena dehinaH
10390193 tAMshchAkR^itArthAnviyuna~NkShyapArthakaM vikrIDitaM te.arbhakacheShTitaM yathA
10390201 yastvaM pradarshyAsitakuntalAvR^itaM
10390202 mukundavaktraM sukapolamunnasam
10390203 shokApanodasmitaleshasundaraM
10390204 karoShi pArokShyamasAdhu te kR^itam
10390211 krUrastvamakrUrasamAkhyayA sma nash
10390212 chakShurhi dattaM harase batAj~navat
10390213 yenaikadeshe.akhilasargasauShThavaM
10390214 tvadIyamadrAkShma vayaM madhudviShaH
10390221 na nandasUnuH kShaNabha~NgasauhR^idaH
10390222 samIkShate naH svakR^itAturA bata
10390223 vihAya gehAnsvajanAnsutAnpatIMs
10390224 taddAsyamaddhopagatA navapriyaH
10390231 sukhaM prabhAtA rajanIyamAshiShaH satyA babhUvuH purayoShitAM dhruvam
10390233 yAH sampraviShTasya mukhaM vrajaspateH pAsyantyapA~NgotkalitasmitAsavam
10390241 tAsAM mukundo madhuma~njubhAShitair
10390242 gR^ihItachittaH paravAnmanasvyapi
10390243 kathaM punarnaH pratiyAsyate.abalA
10390244 grAmyAH salajjasmitavibhramairbhraman
10390251 adya dhruvaM tatra dR^isho bhaviShyate dAshArhabhojAndhakavR^iShNisAtvatAm
10390253 mahotsavaH shrIramaNaM guNAspadaM drakShyanti ye chAdhvani devakIsutam
10390261 maitadvidhasyAkaruNasya nAma bhUdakrUra ityetadatIva dAruNaH
10390263 yo.asAvanAshvAsya suduHkhitamjanaM priyAtpriyaM neShyati pAramadhvanaH
10390271 anArdradhIreSha samAsthito rathaM tamanvamI cha tvarayanti durmadAH
10390273 gopA anobhiH sthavirairupekShitaM daivaM cha no.adya pratikUlamIhate
10390281 nivArayAmaH samupetya mAdhavaM kiM no.akariShyankulavR^iddhabAndhavAH
10390283 mukundasa~NgAnnimiShArdhadustyajAddaivena vidhvaMsitadInachetasAm
10390291 yasyAnurAgalalitasmitavalgumantra
10390292 lIlAvalokaparirambhaNarAsagoShThAm
10390293 nItAH sma naH kShaNamiva kShaNadA vinA taM
10390294 gopyaH kathaM nvatitarema tamo durantam
10390301 yo.ahnaH kShaye vrajamanantasakhaH parIto
10390302 gopairvishankhurarajashChuritAlakasrak
10390303 veNuM kvaNansmitakatAkShanirIkShaNena
10390304 chittaM kShiNotyamumR^ite nu kathaM bhavema
10390310 shrIshuka uvAcha
10390311 evaM bruvANA virahAturA bhR^ishaM vrajastriyaH kR^iShNaviShaktamAnasAH
10390313 visR^ijya lajjAM ruruduH sma susvaraM govinda dAmodara mAdhaveti
10390321 strINAmevaM rudantInAmudite savitaryatha
10390323 akrUrashchodayAmAsa kR^itamaitrAdiko ratham
10390331 gopAstamanvasajjanta nandAdyAH shakaTaistataH
10390333 AdAyopAyanaM bhUri kumbhAngorasasambhR^itAn
10390341 gopyashcha dayitaM kR^iShNamanuvrajyAnura~njitAH
10390343 pratyAdeshaM bhagavataH kA~NkShantyashchAvatasthire
10390351 tAstathA tapyatIrvIkShya svaprasthANe yadUttamaH
10390353 sAntvayAmasa sapremairAyAsya iti dautyakaiH
10390361 yAvadAlakShyate keturyAvadreNU rathasya cha
10390363 anuprasthApitAtmAno lekhyAnIvopalakShitAH
10390371 tA nirAshA nivavR^iturgovindavinivartane
10390373 vishokA ahanI ninyurgAyantyaH priyacheShTitam
10390381 bhagavAnapi samprApto rAmAkrUrayuto nR^ipa
10390383 rathena vAyuvegena kAlindImaghanAshinIm
10390391 tatropaspR^ishya pAnIyaM pItvA mR^iShTaM maNiprabham
10390393 vR^ikShaShaNDamupavrajya sarAmo rathamAvishat
10390401 akrUrastAvupAmantrya niveshya cha rathopari
10390403 kAlindyA hradamAgatya snAnaM vidhivadAcharat
10390411 nimajjya tasminsalile japanbrahma sanAtanam
10390413 tAveva dadR^ishe.akrUro rAmakR^iShNau samanvitau
10390421 tau rathasthau kathamiha sutAvAnakadundubheH
10390423 tarhi svitsyandane na sta ityunmajjya vyachaShTa saH
10390431 tatrApi cha yathApUrvamAsInau punareva saH
10390433 nyamajjaddarshanaM yanme mR^iShA kiM salile tayoH
10390441 bhUyastatrApi so.adrAkShItstUyamAnamahIshvaram
10390443 siddhachAraNagandharvairasurairnatakandharaiH
10390451 sahasrashirasaM devaM sahasraphaNamaulinam
10390453 nIlAmbaraM visashvetaM shR^i~NgaiH shvetamiva sthitam
10390461 tasyotsa~Nge ghanasyAmaM pItakausheyavAsasam
10390463 puruShaM chaturbhujaM shAntampadmapatrAruNekShaNam
10390471 chAruprasannavadanaM chAruhAsanirIkShaNam
10390473 subhrUnnasaM charukarNaM sukapolAruNAdharam
10390481 pralambapIvarabhujaM tu~NgAMsoraHsthalashriyam
10390483 kambukaNThaM nimnanAbhiM valimatpallavodaram
10390491 bR^ihatkatitatashroNi karabhorudvayAnvitam
10390493 chArujAnuyugaM chAru ja~NghAyugalasaMyutam
10390501 tu~NgagulphAruNanakha vrAtadIdhitibhirvR^itam
10390503 navA~Ngulya~NguShThadalairvilasatpAdapa~Nkajam
10390511 sumahArhamaNivrAta kirITakaTakA~NgadaiH
10390513 kaTisUtrabrahmasUtra hAranUpurakuNDalaiH
10390521 bhrAjamAnaM padmakaraM sha~NkhachakragadAdharam
10390523 shrIvatsavakShasaM bhrAjatkaustubhaM vanamAlinam
10390531 sunandanandapramukhaiH parShadaiH sanakAdibhiH
10390533 sureshairbrahmarudrAdyairnavabhishcha dvijottamaiH
10390541 prahrAdanAradavasu pramukhairbhAgavatottamaiH
10390543 stUyamAnaM pR^ithagbhAvairvachobhiramalAtmabhiH
10390551 shriyA puShTyA girA kAntyA kIrtyA tuShTyelayorjayA
10390553 vidyayAvidyayA shaktyA mAyayA cha niShevitam
10390561 vilokya subhR^ishaM prIto bhaktyA paramayA yutaH
10390563 hR^iShyattanUruho bhAva pariklinnAtmalochanaH
10390571 girA gadgadayAstauShItsattvamAlambya sAtvataH
10390573 praNamya mUrdhnAvahitaH kR^itA~njalipuTaH shanaiH
10400010 shrIakrUra uvAcha
10400011 nato.asmyahaM tvAkhilahetuhetuM nArAyaNaM pUruShamAdyamavyayam
10400013 yannAbhijAtAdaravindakoShAdbrahmAvirAsIdyata eSha lokaH
10400021 bhUstoyamagniH pavanaM khamAdirmahAnajAdirmana indriyANi
10400023 sarvendriyArthA vibudhAshcha sarve ye hetavaste jagato.a~NgabhUtAH
10400031 naite svarUpaM vidurAtmanaste hyajAdayo.anAtmatayA gR^ihItaH
10400033 ajo.anubaddhaH sa guNairajAyA guNAtparaM veda na te svarUpam
10400041 tvAM yogino yajantyaddhA mahApuruShamIshvaram
10400043 sAdhyAtmaM sAdhibhUtaM cha sAdhidaivaM cha sAdhavaH
10400051 trayyA cha vidyayA kechittvAM vai vaitAnikA dvijAH
10400053 yajante vitatairyaj~nairnAnArUpAmarAkhyayA
10400061 eke tvAkhilakarmANi sannyasyopashamaM gatAH
10400063 j~nAnino j~nAnayaj~nena yajanti j~nAnavigraham
10400071 anye cha saMskR^itAtmAno vidhinAbhihitena te
10400073 yajanti tvanmayAstvAM vai bahumUrtyekamUrtikam
10400081 tvAmevAnye shivoktena mArgeNa shivarUpiNam
10400083 bahvAchAryavibhedena bhagavantarnupAsate
10400091 sarva eva yajanti tvAM sarvadevamayeshvaram
10400093 ye.apyanyadevatAbhaktA yadyapyanyadhiyaH prabho
10400101 yathAdriprabhavA nadyaH parjanyApUritAH prabho
10400103 vishanti sarvataH sindhuM tadvattvAM gatayo.antataH
10400111 sattvaM rajastama iti bhavataH prakR^iterguNAH
10400113 teShu hi prAkR^itAH protA AbrahmasthAvarAdayaH
10400121 tubhyaM namaste tvaviShaktadR^iShTaye
10400122 sarvAtmane sarvadhiyAM cha sAkShiNe
10400123 guNapravAho.ayamavidyayA kR^itaH
10400124 pravartate devanR^itiryagAtmasu
10400131 agnirmukhaM te.avanira~NghrirIkShaNaM
10400132 sUryo nabho nAbhiratho dishaH shrutiH
10400133 dyauH kaM surendrAstava bAhavo.arNavAH
10400134 kukShirmarutprANabalaM prakalpitam
10400141 romANi vR^ikShauShadhayaH shiroruhA
10400142 meghAH parasyAsthinakhAni te.adrayaH
10400143 nimeShaNaM rAtryahanI prajApatir
10400144 meDhrastu vR^iShTistava vIryamiShyate
10400151 tvayyavyayAtmanpuruShe prakalpitA lokAH sapAlA bahujIvasa~NkulAH
10400153 yathA jale sa~njihate jalaukaso.apyudumbare vA mashakA manomaye
10400161 yAni yAnIha rUpANi krIDanArthaM bibharShi hi
10400163 tairAmR^iShTashucho lokA mudA gAyanti te yashaH
10400171 namaH kAraNamatsyAya pralayAbdhicharAya cha
10400173 hayashIrShNe namastubhyaM madhukaiTabhamR^ityave
10400181 akUpArAya bR^ihate namo mandaradhAriNe
10400183 kShityuddhAravihArAya namaH shUkaramUrtaye
10400191 namaste.adbhutasiMhAya sAdhulokabhayApaha
10400193 vAmanAya namastubhyaM krAntatribhuvanAya cha
10400201 namo bhR^iguNAM pataye dR^iptakShatravanachChide
10400203 namaste raghuvaryAya rAvaNAntakarAya cha
10400211 namaste vAsudevAya namaH sa~NkarShaNAya cha
10400213 pradyumnAyaniruddhAya sAtvatAM pataye namaH
10400221 namo buddhAya shuddhAya daityadAnavamohine
10400223 mlechChaprAyakShatrahantre namaste kalkirUpiNe
10400231 bhagava~njIvaloko.ayaM mohitastava mAyayA
10400233 ahaM mametyasadgrAho bhrAmyate karmavartmasu
10400241 ahaM chAtmAtmajAgAra dArArthasvajanAdiShu
10400243 bhramAmi svapnakalpeShu mUDhaH satyadhiyA vibho
10400251 anityAnAtmaduHkheShu viparyayamatirhyaham
10400253 dvandvArAmastamoviShTo na jAne tvAtmanaH priyam
10400261 yathAbudho jalaM hitvA pratichChannaM tadudbhavaiH
10400263 abhyeti mR^igatR^iShNAM vai tadvattvAhaM parA~NmukhaH
10400271 notsahe.ahaM kR^ipaNadhIH kAmakarmahataM manaH
10400273 roddhuM pramAthibhishchAkShairhriyamANamitastataH
10400281 so.ahaM tavA~Nghryupagato.asmyasatAM durApaM
10400282 tachchApyahaM bhavadanugraha Isha manye
10400283 puMso bhavedyarhi saMsaraNApavargas
10400284 tvayyabjanAbha sadupAsanayA matiH syAt
10400291 namo vij~nAnamAtrAya sarvapratyayahetave
10400293 puruSheshapradhAnAya brahmaNe.anantashaktaye
10400301 namaste vAsudevAya sarvabhUtakShayAya cha
10400303 hR^iShIkesha namastubhyaM prapannaM pAhi mAM prabho
10410010 shrIshuka uvAcha
10410011 stuvatastasya bhagavAndarshayitvA jale vapuH
10410013 bhUyaH samAharatkR^iShNo naTo nATyamivAtmanaH
10410021 so.api chAntarhitaM vIkShya jalAdunmajya satvaraH
10410023 kR^itvA chAvashyakaM sarvaM vismito rathamAgamat
10410031 tamapR^ichChaddhR^iShIkeshaH kiM te dR^iShTamivAdbhutam
10410033 bhUmau viyati toye vA tathA tvAM lakShayAmahe
10410040 shrIakrUra uvAcha
10410041 adbhutAnIha yAvanti bhUmau viyati vA jale
10410043 tvayi vishvAtmake tAni kiM me.adR^iShTaM vipashyataH
10410051 yatrAdbhutAni sarvANi bhUmau viyati vA jale
10410053 taM tvAnupashyato brahmankiM me dR^iShTamihAdbhutam
10410061 ityuktvA chodayAmAsa syandanaM gAndinIsutaH
10410063 mathurAmanayadrAmaM kR^iShNaM chaiva dinAtyaye
10410071 mArge grAmajanA rAjaMstatra tatropasa~NgatAH
10410073 vasudevasutau vIkShya prItA dR^iShTiM na chAdaduH
10410081 tAvadvrajaukasastatra nandagopAdayo.agrataH
10410083 puropavanamAsAdya pratIkShanto.avatasthire
10410091 tAnsametyAha bhagavAnakrUraM jagadIshvaraH
10410093 gR^ihItvA pANinA pANiM prashritaM prahasanniva
10410101 bhavAnpravishatAmagre sahayAnaH purIM gR^iham
10410103 vayaM tvihAvamuchyAtha tato drakShyAmahe purIm
10410110 shrIakrUra uvAcha
10410111 nAhaM bhavadbhyAM rahitaH pravekShye mathurAM prabho
10410113 tyaktuM nArhasi mAM nAtha bhaktaM te bhaktavatsala
10410121 AgachCha yAma gehAnnaH sanAthAnkurvadhokShaja
10410123 sahAgrajaH sagopAlaiH suhR^idbhishcha suhR^ittama
10410131 punIhi pAdarajasA gR^ihAnno gR^ihamedhinAm
10410133 yachChauchenAnutR^ipyanti pitaraH sAgnayaH surAH
10410141 avanijyA~NghriyugalamAsItshlokyo balirmahAn
10410143 aishvaryamatulaM lebhe gatiM chaikAntinAM tu yA
10410151 Apaste.a~NghryavanejanyastrIMllokAnshuchayo.apunan
10410153 shirasAdhatta yAH sharvaH svaryAtAH sagarAtmajAH
10410161 devadeva jagannAtha puNyashravaNakIrtana
10410163 yadUttamottamaHshloka nArAyaNa namo.astu te
10410170 shrIbhagavanuvAcha
10410171 AyAsye bhavato gehamahamaryasamanvitaH
10410173 yaduchakradruhaM hatvA vitariShye suhR^itpriyam
10410180 shrIshuka uvAcha
10410181 evamukto bhagavatA so.akrUro vimanA iva
10410183 purIM praviShTaH kaMsAya karmAvedya gR^ihaM yayau
10410191 athAparAhne bhagavAnkR^iShNaH sa~NkarShaNAnvitaH
10410193 mathurAM prAvishadgopairdidR^ikShuH parivAritaH
10410201 dadarsha tAM sphATikatuNgagopura dvArAM bR^ihaddhemakapATatoraNAm
10410203 tAmrArakoShThAM parikhAdurAsadAmudyAnaramyopavanopashobhitAm
10410211 sauvarNashR^i~NgATakaharmyaniShkuTaiH shreNIsabhAbhirbhavanairupaskR^itAm
10410213 vaidUryavajrAmalanIlavidrumairmuktAharidbhirvalabhIShu vediShu
10410221 juShTeShu jAlAmukharandhrakuTTimeShvAviShTapArAvatabarhinAditAm
10410223 saMsiktarathyApaNamArgachatvarAM prakIrNamAlyA~NkuralAjataNDulAm
10410231 ApUrNakumbhairdadhichandanokShitaiH prasUnadIpAvalibhiH sapallavaiH
10410233 savR^indarambhAkramukaiH saketubhiH svala~NkR^itadvAragR^ihAM sapaTTikaiH
10410241 tAM sampraviShTau vasudevanandanau vR^itau vayasyairnaradevavartmanA
10410243 draShTuM samIyustvaritAH purastriyo harmyANi chaivAruruhurnR^ipotsukAH
10410251 kAshchidviparyagdhR^itavastrabhUShaNA
10410252 vismR^itya chaikaM yugaleShvathAparAH
10410253 kR^itaikapatrashravanaikanUpurA
10410254 nA~NktvA dvitIyaM tvaparAshcha lochanam
10410261 ashnantya ekAstadapAsya sotsavA abhyajyamAnA akR^itopamajjanAH
10410263 svapantya utthAya nishamya niHsvanaM prapAyayantyo.arbhamapohya mAtaraH
10410271 manAMsi tAsAmaravindalochanaH pragalbhalIlAhasitAvalokaiH
10410273 jahAra mattadviradendravikramo dR^ishAM dadachChrIramaNAtmanotsavam
10410281 dR^iShTvA muhuH shrutamanudrutachetasastaM
10410282 tatprekShaNotsmitasudhokShaNalabdhamAnAH
10410283 AnandamUrtimupaguhya dR^ishAtmalabdhaM
10410284 hR^iShyattvacho jahuranantamarindamAdhim
10410291 prAsAdashikharArUDhAH prItyutphullamukhAmbujAH
10410293 abhyavarShansaumanasyaiH pramadA balakeshavau
10410301 dadhyakShataiH sodapAtraiH sraggandhairabhyupAyanaiH
10410303 tAvAnarchuH pramuditAstatra tatra dvijAtayaH
10410311 UchuH paurA aho gopyastapaH kimacharanmahat
10410313 yA hyetAvanupashyanti naralokamahotsavau
10410321 rajakaM ka~nchidAyAntaM ra~NgakAraM gadAgrajaH
10410323 dR^iShTvAyAchata vAsAMsi dhautAnyatyuttamAni cha
10410331 dehyAvayoH samuchitAnya~Nga vAsAMsi chArhatoH
10410333 bhaviShyati paraM shreyo dAtuste nAtra saMshayaH
10410341 sa yAchito bhagavatA paripUrNena sarvataH
10410343 sAkShepaM ruShitaH prAha bhR^ityo rAj~naH sudurmadaH
10410351 IdR^ishAnyeva vAsAMsI nityaM girivanecharaH
10410353 paridhatta kimudvR^ittA rAjadravyANyabhIpsatha
10410361 yAtAshu bAlishA maivaM prArthyaM yadi jijIvIShA
10410363 badhnanti ghnanti lumpanti dR^iptaM rAjakulAni vai
10410371 evaM vikatthamAnasya kupito devakIsutaH
10410373 rajakasya karAgreNa shiraH kAyAdapAtayat
10410381 tasyAnujIvinaH sarve vAsaHkoshAnvisR^ijya vai
10410383 dudruvuH sarvato mArgaM vAsAMsi jagR^ihe.achyutaH
10410391 vasitvAtmapriye vastre kR^iShNaH sa~NkarShaNastathA
10410393 sheShANyAdatta gopebhyo visR^ijya bhuvi kAnichit
10410401 tatastu vAyakaH prItastayorveShamakalpayat
10410403 vichitravarNaishchaileyairAkalpairanurUpataH
10410411 nAnAlakShaNaveShAbhyAM kR^iShNarAmau virejatuH
10410413 svala~NkR^itau bAlagajau parvaNIva sitetarau
10410421 tasya prasanno bhagavAnprAdAtsArUpyamAtmanaH
10410423 shriyaM cha paramAM loke balaishvaryasmR^itIndriyam
10410431 tataH sudAmno bhavanaM mAlAkArasya jagmatuH
10410433 tau dR^iShTvA sa samutthAya nanAma shirasA bhuvi
10410441 tayorAsanamAnIya pAdyaM chArghyArhaNAdibhiH
10410443 pUjAM sAnugayoshchakre sraktAmbUlAnulepanaiH
10410451 prAha naH sArthakaM janma pAvitaM cha kulaM prabho
10410453 pitR^idevarShayo mahyaM tuShTA hyAgamanena vAm
10410461 bhavantau kila vishvasya jagataH kAraNaM param
10410463 avatIrNAvihAMshena kShemAya cha bhavAya cha
10410471 na hi vAM viShamA dR^iShTiH suhR^idorjagadAtmanoH
10410473 samayoH sarvabhUteShu bhajantaM bhajatorapi
10410481 tAvaj~nApayataM bhR^ityaM kimahaM karavANi vAm
10410483 puMso.atyanugraho hyeSha bhavadbhiryanniyujyate
10410491 ityabhipretya rAjendra sudAmA prItamAnasaH
10410493 shastaiH sugandhaiH kusumairmAlA virachitA dadau
10410501 tAbhiH svala~NkR^itau prItau kR^iShNarAmau sahAnugau
10410503 praNatAya prapannAya dadaturvaradau varAn
10410511 so.api vavre.achalAM bhaktiM tasminnevAkhilAtmani
10410513 tadbhakteShu cha sauhArdaM bhUteShu cha dayAM parAm
10410521 iti tasmai varaM dattvA shriyaM chAnvayavardhinIm
10410523 balamAyuryashaH kAntiM nirjagAma sahAgrajaH
10420010 shrIshuka uvAcha
10420011 atha vrajanrAjapathena mAdhavaH striyaM gR^ihItA~NgavilepabhAjanAm
10420013 vilokya kubjAM yuvatIM varAnanAM paprachCha yAntIM prahasanrasapradaH
10420021 kA tvaM varorvetadu hAnulepanaM kasyA~Ngane vA kathayasva sAdhu naH
10420023 dehyAvayora~NgavilepamuttamaM shreyastataste na chirAdbhaviShyati
10420030 sairandhryuvAcha
10420031 dAsyasmyahaM sundara kaMsasammatA
10420032 trivakranAmA hyanulepakarmaNi
10420033 madbhAvitaM bhojapateratipriyaM
10420034 vinA yuvAM ko.anyatamastadarhati
10420041 rUpapeshalamAdhurya hasitAlApavIkShitaiH
10420043 dharShitAtmA dadau sAndramubhayoranulepanam
10420051 tatastAva~NgarAgeNa svavarNetarashobhinA
10420053 samprAptaparabhAgena shushubhAte.anura~njitau
10420061 prasanno bhagavAnkubjAM trivakrAM ruchirAnanAm
10420063 R^ijvIM kartuM manashchakre darshayandarshane phalam
10420071 padbhyAmAkramya prapade drya~NgulyuttAnapANinA
10420073 pragR^ihya chibuke.adhyAtmamudanInamadachyutaH
10420081 sA tadarjusamAnA~NgI bR^ihachChroNipayodharA
10420083 mukundasparshanAtsadyo babhUva pramadottamA
10420091 tato rUpaguNaudArya sampannA prAha keshavam
10420093 uttarIyAntamakR^iShya smayantI jAtahR^ichChayA
10420101 ehi vIra gR^ihaM yAmo na tvAM tyaktumihotsahe
10420103 tvayonmathitachittAyAH prasIda puruSharShabha
10420111 evaM striyA yAchyamAnaH kR^iShNo rAmasya pashyataH
10420113 mukhaM vIkShyAnu gopAnAM prahasaMstAmuvAcha ha
10420121 eShyAmi te gR^ihaM subhru puMsAmAdhivikarshanam
10420123 sAdhitArtho.agR^ihANAM naH pAnthAnAM tvaM parAyaNam
10420131 visR^ijya mAdhvyA vANyA tAmvrajanmArge vaNikpathaiH
10420133 nAnopAyanatAmbUla sraggandhaiH sAgrajo.architaH
10420141 taddarshanasmarakShobhAdAtmAnaM nAvidanstriyaH
10420143 visrastavAsaHkavara valayA lekhyamUrtayaH
10420151 tataH paurAnpR^ichChamAno dhanuShaH sthAnamachyutaH
10420153 tasminpraviShTo dadR^ishe dhanuraindramivAdbhutam
10420161 puruShairbahubhirguptamarchitaM paramarddhimat
10420163 vAryamANo nR^ibhiH kR^iShNaH prasahya dhanurAdade
10420171 kareNa vAmena salIlamuddhR^itaM sajyaM cha kR^itvA nimiSheNa pashyatAm
10420173 nR^iNAM vikR^iShya prababha~nja madhyato yathekShudaNDaM madakaryurukramaH
10420181 dhanuSho bhajyamAnasya shabdaH khaM rodasI dishaH
10420183 pUrayAmAsa yaM shrutvA kaMsastrAsamupAgamat
10420191 tadrakShiNaH sAnucharaM kupitA AtatAyinaH
10420193 gR^ihItukAmA AvavrurgR^ihyatAM vadhyatAmiti
10420201 atha tAndurabhiprAyAnvilokya balakeshavau
10420203 kruddhau dhanvana AdAya shakale tAMshcha jaghnatuH
10420211 balaM cha kaMsaprahitaM hatvA shAlAmukhAttataH
10420213 niShkramya cheraturhR^iShTau nirIkShya purasampadaH
10420221 tayostadadbhutaM vIryaM nishAmya puravAsinaH
10420223 tejaH prAgalbhyaM rUpaM cha menire vibudhottamau
10420231 tayorvicharatoH svairamAdityo.astamupeyivAn
10420233 kR^iShNarAmau vR^itau gopaiH purAchChakaTamIyatuH
10420241 gopyo mukundavigame virahAturA yA AshAsatAshiSha R^itA madhupuryabhUvan
10420243 sampashyatAM puruShabhUShaNagAtralakShmIM hitvetarAnnu bhajatashchakame.ayanaM shrIH
10420251 avaniktA~Nghriyugalau bhuktvA kShIropasechanam
10420253 UShatustAM sukhaM rAtriM j~nAtvA kaMsachikIrShitam
10420261 kaMsastu dhanuSho bha~NgaM rakShiNAM svabalasya cha
10420263 vadhaM nishamya govinda rAmavikrIDitaM param
10420271 dIrghaprajAgaro bhIto durnimittAni durmatiH
10420273 bahUnyachaShTobhayathA mR^ityordautyakarANi cha
10420281 adarshanaM svashirasaH pratirUpe cha satyapi
10420283 asatyapi dvitIye cha dvairUpyaM jyotiShAM tathA
10420291 ChidrapratItishChAyAyAM prANaghoShAnupashrutiH
10420293 svarNapratItirvR^ikSheShu svapadAnAmadarshanam
10420301 svapne pretapariShva~NgaH kharayAnaM viShAdanam
10420303 yAyAnnaladamAlyekastailAbhyakto digambaraH
10420311 anyAni chetthaMbhUtAni svapnajAgaritAni cha
10420313 pashyanmaraNasantrasto nidrAM lebhe na chintayA
10420321 vyuShTAyAM nishi kauravya sUrye chAdbhyaH samutthite
10420323 kArayAmAsa vai kaMso mallakrIDAmahotsavam
10420331 AnarchuH puruShA ra~NgaM tUryabheryashcha jaghnire
10420333 ma~nchAshchAla~NkR^itAH sragbhiH patAkAchailatoraNaiH
10420341 teShu paurA jAnapadA brahmakShatrapurogamAH
10420343 yathopajoShaM vivishU rAjAnashcha kR^itAsanAH
10420351 kaMsaH parivR^ito.amAtyai rAjama~ncha upAvishat
10420353 maNDaleshvaramadhyastho hR^idayena vidUyatA
10420361 vAdyamAnesu tUryeShu mallatAlottareShu cha
10420363 mallAH svala~NkR^itAH dR^iptAH sopAdhyAyAH samAsata
10420371 chANUro muShTikaH kUtaH shalastoshala eva cha
10420373 ta AsedurupasthAnaM valguvAdyapraharShitAH
10420381 nandagopAdayo gopA bhojarAjasamAhutAH
10420383 niveditopAyanAsta ekasminma~ncha Avishan
10430010 shrIshuka uvAcha
10430011 atha kR^iShNashcha rAmashcha kR^itashauchau parantapa
10430013 malladundubhinirghoShaM shrutvA draShTumupeyatuH
10430021 ra~NgadvAraM samAsAdya tasminnAgamavasthitam
10430023 apashyatkuvalayApIDaM kR^iShNo.ambaShThaprachoditam
10430031 baddhvA parikaraM shauriH samuhya kuTilAlakAn
10430033 uvAcha hastipaM vAchA meghanAdagabhIrayA
10430041 ambaShThAmbaShTha mArgaM nau dehyapakrama mA chiram
10430043 no chetsaku~njaraM tvAdya nayAmi yamasAdanam
10430051 evaM nirbhartsito.ambaShThaH kupitaH kopitaM gajam
10430053 chodayAmAsa kR^iShNAya kAlAntakayamopamam
10430061 karIndrastamabhidrutya kareNa tarasAgrahIt
10430063 karAdvigalitaH so.amuM nihatyA~NghriShvalIyata
10430071 sa~NkruddhastamachakShANo ghrANadR^iShTiH sa keshavam
10430073 parAmR^ishatpuShkareNa sa prasahya vinirgataH
10430081 puchChe pragR^ihyAtibalaM dhanuShaH pa~nchaviMshatim
10430083 vichakarSha yathA nAgaM suparNa iva lIlayA
10430091 sa paryAvartamAnena savyadakShiNato.achyutaH
10430093 babhrAma bhrAmyamANena govatseneva bAlakaH
10430101 tato.abhimakhamabhyetya pANinAhatya vAraNam
10430103 prAdravanpAtayAmAsa spR^ishyamAnaH pade pade
10430111 sa dhAvankR^iIdayA bhUmau patitvA sahasotthitaH
10430113 tammatvA patitaM kruddho dantAbhyAM so.ahanatkShitim
10430121 svavikrame pratihate ku~njarendro.atyamarShitaH
10430123 chodyamAno mahAmAtraiH kR^iShNamabhyadravadruShA
10430131 tamApatantamAsAdya bhagavAnmadhusUdanaH
10430133 nigR^ihya pANinA hastaM pAtayAmAsa bhUtale
10430141 patitasya padAkramya mR^igendra iva lIlayA
10430143 dantamutpATya tenebhaM hastipAMshchAhanaddhariH
10430151 mR^itakaM dvipamutsR^ijya dantapANiH samAvishat
10430153 aMsanyastaviShANo.asR^i~N madabindubhira~NkitaH
10430155 virUDhasvedakaNikA vadanAmburuho babhau
10430161 vR^itau gopaiH katipayairbaladevajanArdanau
10430163 ra~NgaM vivishatU rAjangajadantavarAyudhau
10430171 mallAnAmashanirnR^iNAM naravaraH strINAM smaro mUrtimAn
10430172 gopAnAM svajano.asatAM kShitibhujAM shAstA svapitroH shishuH
10430173 mR^ityurbhojapatervirADaviduShAM tattvaM paraM yoginAM
10430174 vR^iShNInAM paradevateti vidito ra~NgaM gataH sAgrajaH
10430181 hataM kuvalayApIDaM dR^iShTvA tAvapi durjayau
10430183 kaMso manasyapi tadA bhR^ishamudvivije nR^ipa
10430191 tau rejatU ra~Ngagatau mahAbhujau vichitraveShAbharaNasragambarau
10430193 yathA naTAvuttamaveShadhAriNau manaH kShipantau prabhayA nirIkShatAm
10430201 nirIkShya tAvuttamapUruShau janA ma~nchasthitA nAgararAShTrakA nR^ipa
10430203 praharShavegotkalitekShaNAnanAH papurna tR^iptA nayanaistadAnanam
10430211 pibanta iva chakShurbhyAM lihanta iva jihvayA
10430213 jighranta iva nAsAbhyAM shliShyanta iva bAhubhiH
10430221 UchuH parasparaM te vai yathAdR^iShTaM yathAshrutam
10430223 tadrUpaguNamAdhurya prAgalbhyasmAritA iva
10430231 etau bhagavataH sAkShAddharernArAyaNasya hi
10430233 avatIrNAvihAMshena vasudevasya veshmani
10430241 eSha vai kila devakyAM jAto nItashcha gokulam
10430243 kAlametaM vasangUDho vavR^idhe nandaveshmani
10430251 pUtanAnena nItAntaM chakravAtashcha dAnavaH
10430253 arjunau guhyakaH keshI dhenuko.anye cha tadvidhAH
10430261 gAvaH sapAlA etena dAvAgneH parimochitAH
10430263 kAliyo damitaH sarpa indrashcha vimadaH kR^itaH
10430271 saptAhamekahastena dhR^ito.adripravaro.amunA
10430273 varShavAtAshanibhyashcha paritrAtaM cha gokulam
10430281 gopyo.asya nityamudita hasitaprekShaNaM mukham
10430283 pashyantyo vividhAMstApAMstaranti smAshramaM mudA
10430291 vadantyanena vaMsho.ayaM yadoH subahuvishrutaH
10430293 shriyaM yasho mahatvaM cha lapsyate parirakShitaH
10430301 ayaM chAsyAgrajaH shrImAnrAmaH kamalalochanaH
10430303 pralambo nihato yena vatsako ye bakAdayaH
10430311 janeShvevaM bruvANeShu tUryeShu ninadatsu cha
10430313 kR^iShNarAmau samAbhAShya chANUro vAkyamabravIt
10430321 he nandasUno he rAma bhavantau vIrasammatau
10430323 niyuddhakushalau shrutvA rAj~nAhUtau didR^ikShuNA
10430331 priyaM rAj~naH prakurvatyaH shreyo vindanti vai prajAH
10430333 manasA karmaNA vAchA viparItamato.anyathA
10430341 nityaM pramuditA gopA vatsapAlA yathAsphuTam
10430343 vaneShu mallayuddhena krIDantashchArayanti gAH
10430351 tasmAdrAj~naH priyaM yUyaM vayaM cha karavAma he
10430353 bhUtAni naH prasIdanti sarvabhUtamayo nR^ipaH
10430361 tannishamyAbravItkR^iShNo deshakAlochitaM vachaH
10430363 niyuddhamAtmano.abhIShTaM manyamAno.abhinandya cha
10430371 prajA bhojapaterasya vayaM chApi vanecharAH
10430373 karavAma priyaM nityaM tannaH paramanugrahaH
10430381 bAlA vayaM tulyabalaiH krIDiShyAmo yathochitam
10430383 bhavenniyuddhaM mAdharmaH spR^ishenmallasabhAsadaH
10430390 chANUra uvAcha
10430391 na bAlo na kishorastvaM balashcha balinAM varaH
10430393 lIlayebho hato yena sahasradvipasattvabhR^it
10430401 tasmAdbhavadbhyAM balibhiryoddhavyaM nAnayo.atra vai
10430403 mayi vikrama vArShNeya balena saha muShTikaH
10440010 shrIshuka uvAcha
10440011 evaM charchitasa~Nkalpo bhagavAnmadhusUdanaH
10440013 AsasAdAtha chaNUraM muShTtikaM rohiNIsutaH
10440021 hastAbhyAM hastayorbaddhvA padbhyAmeva cha pAdayoH
10440023 vichakarShaturanyonyaM prasahya vijigIShayA
10440031 aratnI dve aratnibhyAM jAnubhyAM chaiva jAnunI
10440033 shiraH shIrShNorasorastAvanyonyamabhijaghnatuH
10440041 paribhrAmaNavikShepa parirambhAvapAtanaiH
10440043 utsarpaNApasarpaNaishchAnyonyaM pratyarundhatAm
10440051 utthApanairunnayanaishchAlanaiH sthApanairapi
10440053 parasparaM jigIShantAvapachakraturAtmanaH
10440061 tadbalAbalavadyuddhaM sametAH sarvayoShitaH
10440063 UchuH parasparaM rAjansAnukampA varUthashaH
10440071 mahAnayaM batAdharma eShAM rAjasabhAsadAm
10440073 ye balAbalavadyuddhaM rAj~no.anvichChanti pashyataH
10440081 kva vajrasArasarvA~Ngau mallau shailendrasannibhau
10440083 kva chAtisukumArA~Ngau kishorau nAptayauvanau
10440091 dharmavyatikramo hyasya samAjasya dhruvaM bhavet
10440093 yatrAdharmaH samuttiShThenna stheyaM tatra karhichit
10440101 na sabhAM pravishetprAj~naH sabhyadoShAnanusmaran
10440103 abruvanvibruvannaj~no naraH kilbiShamashnute
10440111 valgataH shatrumabhitaH kR^iShNasya vadanAmbujam
10440113 vIkShyatAM shramavAryuptaM padmakoshamivAmbubhiH
10440121 kiM na pashyata rAmasya mukhamAtAmralochanam
10440123 muShTikaM prati sAmarShaM hAsasaMrambhashobhitam
10440131 puNyA bata vrajabhuvo yadayaM nR^ili~Nga
10440132 gUDhaH purANapuruSho vanachitramAlyaH
10440133 gAH pAlayansahabalaH kvaNayaMshcha veNuM
10440134 vikrIdayA~nchati giritraramArchitA~NghriH
10440141 gopyastapaH kimacharanyadamuShya rUpaM
10440142 lAvaNyasAramasamordhvamananyasiddham
10440143 dR^igbhiH pibantyanusavAbhinavaM durApam
10440144 ekAntadhAma yashasaH shrIya aishvarasya
10440151 yA dohane.avahanane mathanopalepa pre~Nkhe~NkhanArbharuditokShaNamArjanAdau
10440153 gAyanti chainamanuraktadhiyo.ashrukaNThyo dhanyA vrajastriya urukramachittayAnAH
10440161 prAtarvrajAdvrajata Avishatashcha sAyaM
10440162 gobhiH samaM kvaNayato.asya nishamya veNum
10440163 nirgamya tUrNamabalAH pathi bhUripuNyAH
10440164 pashyanti sasmitamukhaM sadayAvalokam
10440171 evaM prabhAShamANAsu strIShu yogeshvaro hariH
10440173 shatruM hantuM manashchakre bhagavAnbharatarShabha
10440181 sabhayAH strIgiraH shrutvA putrasnehashuchAturau
10440183 pitarAvanvatapyetAM putrayorabudhau balam
10440191 taistairniyuddhavidhibhirvividhairachyutetarau
10440193 yuyudhAte yathAnyonyaM tathaiva balamuShTikau
10440201 bhagavadgAtraniShpAtairvajranIShpeShaniShThuraiH
10440203 chANUro bhajyamAnA~Ngo muhurglAnimavApa ha
10440211 sa shyenavega utpatya muShTIkR^itya karAvubhau
10440213 bhagavantaM vAsudevaM kruddho vakShasyabAdhata
10440221 nAchalattatprahAreNa mAlAhata iva dvipaH
10440223 bAhvornigR^ihya chANUraM bahusho bhrAmayanhariH
10440231 bhUpR^iShThe pothayAmAsa tarasA kShINa jIvitam
10440233 visrastAkalpakeshasragindradhvaja ivApatat
10440241 tathaiva muShTikaH pUrvaM svamuShTyAbhihatena vai
10440243 balabhadreNa balinA talenAbhihato bhR^isham
10440251 pravepitaH sa rudhiramudvamanmukhato.arditaH
10440253 vyasuH papAtorvyupasthe vAtAhata ivA~NghripaH
10440261 tataH kUTamanuprAptaM rAmaH praharatAM varaH
10440263 avadhIllIlayA rAjansAvaj~naM vAmamuShTinA
10440271 tarhyeva hi shalaH kR^iShNa prapadAhatashIrShakaH
10440273 dvidhA vidIrNastoshalaka ubhAvapi nipetatuH
10440281 chANUre muShTike kUTe shale toshalake hate
10440283 sheShAH pradudruvurmallAH sarve prANaparIpsavaH
10440291 gopAnvayasyAnAkR^iShya taiH saMsR^ijya vijahratuH
10440293 vAdyamAneShu tUryeShu valgantau rutanUpurau
10440301 janAH prajahR^iShuH sarve karmaNA rAmakR^iShNayoH
10440303 R^ite kaMsaM vipramukhyAH sAdhavaH sAdhu sAdhviti
10440311 hateShu mallavaryeShu vidruteShu cha bhojarAT
10440313 nyavArayatsvatUryANi vAkyaM chedamuvAcha ha
10440321 niHsArayata durvR^ittau vasudevAtmajau purAt
10440323 dhanaM harata gopAnAM nandaM badhnIta durmatim
10440331 vasudevastu durmedhA hanyatAmAshvasattamaH
10440333 ugrasenaH pitA chApi sAnugaH parapakShagaH
10440341 evaM vikatthamAne vai kaMse prakupito.avyayaH
10440343 laghimnotpatya tarasA ma~nchamuttu~NgamAruhat
10440351 tamAvishantamAlokya mR^ityumAtmana AsanAt
10440353 manasvI sahasotthAya jagR^ihe so.asicharmaNI
10440361 taM khaDgapANiM vicharantamAshu shyenaM yathA dakShiNasavyamambare
10440363 samagrahIddurviShahogratejA yathoragaM tArkShyasutaH prasahya
10440371 pragR^ihya kesheShu chalatkirItaM nipAtya ra~Ngopari tu~Ngama~nchAt
10440373 tasyopariShTAtsvayamabjanAbhaH papAta vishvAshraya AtmatantraH
10440381 taM samparetaM vichakarSha bhUmau hariryathebhaM jagato vipashyataH
10440383 hA heti shabdaH sumahAMstadAbhUdudIritaH sarvajanairnarendra
10440391 sa nityadodvignadhiyA tamIshvaraM pibannadanvA vicharansvapanshvasan
10440393 dadarsha chakrAyudhamagrato yatastadeva rUpaM duravApamApa
10440401 tasyAnujA bhrAtaro.aShTau ka~NkanyagrodhakAdayaH
10440403 abhyadhAvannatikruddhA bhrAturnirveshakAriNaH
10440411 tathAtirabhasAMstAMstu saMyattAnrohiNIsutaH
10440413 ahanparighamudyamya pashUniva mR^igAdhipaH
10440421 nedurdundubhayo vyomni brahmeshAdyA vibhUtayaH
10440423 puShpaiH kirantastaM prItAH shashaMsurnanR^ituH striyaH
10440431 teShAM striyo mahArAja suhR^inmaraNaduHkhitAH
10440433 tatrAbhIyurvinighnantyaH shIrShANyashruvilochanAH
10440441 shayAnAnvIrashayAyAM patInAli~Ngya shochatIH
10440443 vilepuH susvaraM nAryo visR^ijantyo muhuH shuchaH
10440451 hA nAtha priya dharmaj~na karuNAnAthavatsala
10440453 tvayA hatena nihatA vayaM te sagR^ihaprajAH
10440461 tvayA virahitA patyA purIyaM puruSharShabha
10440463 na shobhate vayamiva nivR^ittotsavama~NgalA
10440471 anAgasAM tvaM bhUtAnAM kR^itavAndrohamulbaNam
10440473 tenemAM bho dashAM nIto bhUtadhrukko labheta sham
10440481 sarveShAmiha bhUtAnAmeSha hi prabhavApyayaH
10440483 goptA cha tadavadhyAyI na kvachitsukhamedhate
10440490 shrIshuka uvAcha
10440491 rAjayoShita AshvAsya bhagavAMllokabhAvanaH
10440493 yAmAhurlaukikIM saMsthAM hatAnAM samakArayat
10440501 mAtaraM pitaraM chaiva mochayitvAtha bandhanAt
10440503 kR^iShNarAmau vavandAte shirasA spR^ishya pAdayoH
10440511 devakI vasudevashcha vij~nAya jagadIshvarau
10440513 kR^itasaMvandanau putrau sasvajAte na sha~Nkitau
10450010 shrIshuka uvAcha
10450011 pitarAvupalabdhArthau viditvA puruShottamaH
10450013 mA bhUditi nijAM mAyAM tatAna janamohinIm
10450021 uvAcha pitarAvetya sAgrajaH sAtvanarShabhaH
10450023 prashrayAvanataH prINannamba tAteti sAdaram
10450031 nAsmatto yuvayostAta nityotkaNThitayorapi
10450033 bAlyapaugaNDakaishorAH putrAbhyAmabhavankvachit
10450041 na labdho daivahatayorvAso nau bhavadantike
10450043 yAM bAlAH pitR^igehasthA vindante lAlitA mudam
10450051 sarvArthasambhavo deho janitaH poShito yataH
10450053 na tayoryAti nirveshaM pitrormartyaH shatAyuShA
10450061 yastayorAtmajaH kalpa AtmanA cha dhanena cha
10450063 vR^ittiM na dadyAttaM pretya svamAMsaM khAdayanti hi
10450071 mAtaraM pitaraM vR^iddhaM bhAryAM sAdhvIM sutamshishum
10450073 guruM vipraM prapannaM cha kalpo.abibhrachChvasanmR^itaH
10450081 tannAvakalpayoH kaMsAnnityamudvignachetasoH
10450083 moghamete vyatikrAntA divasA vAmanarchatoH
10450091 tatkShantumarhathastAta mAtarnau paratantrayoH
10450093 akurvatorvAM shushrUShAM kliShTayordurhR^idA bhR^isham
10450100 shrIshuka uvAcha
10450101 iti mAyAmanuShyasya harervishvAtmano girA
10450103 mohitAva~NkamAropya pariShvajyApaturmudam
10450111 si~nchantAvashrudhArAbhiH snehapAshena chAvR^itau
10450113 na ki~nchidUchatU rAjanbAShpakaNThau vimohitau
10450121 evamAshvAsya pitarau bhagavAndevakIsutaH
10450123 mAtAmahaM tUgrasenaM yadUnAmakaronNR^ipam
10450131 Aha chAsmAnmahArAja prajAshchAj~naptumarhasi
10450133 yayAtishApAdyadubhirnAsitavyaM nR^ipAsane
10450141 mayi bhR^itya upAsIne bhavato vibudhAdayaH
10450143 baliM harantyavanatAH kimutAnye narAdhipAH
10450151 sarvAnsvAnj~natisambandhAndigbhyaH kaMsabhayAkulAn
10450153 yaduvR^iShNyandhakamadhu dAshArhakukurAdikAn
10450161 sabhAjitAnsamAshvAsya videshAvAsakarshitAn
10450163 nyavAsayatsvageheShu vittaiH santarpya vishvakR^it
10450171 kR^iShNasa~NkarShaNabhujairguptA labdhamanorathAH
10450173 gR^iheShu remire siddhAH kR^iShNarAmagatajvarAH
10450181 vIkShanto.aharahaH prItA mukundavadanAmbujam
10450183 nityaM pramuditaM shrImatsadayasmitavIkShaNam
10450191 tatra pravayaso.apyAsanyuvAno.atibalaujasaH
10450193 pibanto.akShairmukundasya mukhAmbujasudhAM muhuH
10450201 atha nandaM samasAdya bhagavAndevakIsutaH
10450203 sa~NkarShaNashcha rAjendra pariShvajyedamUchatuH
10450211 pitaryuvAbhyAM snigdhAbhyAM poShitau lAlitau bhR^isham
10450213 pitrorabhyadhikA prItirAtmajeShvAtmano.api hi
10450221 sa pitA sA cha jananI yau puShNItAM svaputravat
10450223 shishUnbandhubhirutsR^iShTAnakalpaiH poSharakShaNe
10450231 yAta yUyaM vrajaMntAta vayaM cha snehaduHkhitAn
10450233 j~nAtInvo draShTumeShyAmo vidhAya suhR^idAM sukham
10450241 evaM sAntvayya bhagavAnnandaM savrajamachyutaH
10450243 vAso.ala~NkArakupyAdyairarhayAmAsa sAdaram
10450251 ityuktastau pariShvajya nandaH praNayavihvalaH
10450253 pUrayannashrubhirnetre saha gopairvrajaM yayau
10450261 atha shUrasuto rAjanputrayoH samakArayat
10450263 purodhasA brAhmaNaishcha yathAvaddvijasaMskR^itim
10450271 tebhyo.adAddakShiNA gAvo rukmamAlAH svala~NkR^itAH
10450273 svala~NkR^itebhyaH sampUjya savatsAH kShaumamAlinIH
10450281 yAH kR^iShNarAmajanmarkShe manodattA mahAmatiH
10450283 tAshchAdadAdanusmR^itya kaMsenAdharmato hR^itAH
10450291 tatashcha labdhasaMskArau dvijatvaM prApya suvratau
10450293 gargAdyadukulAchAryAdgAyatraM vratamAsthitau
10450301 prabhavau sarvavidyAnAM sarvaj~nau jagadIshvarau
10450303 nAnyasiddhAmalaM j~nAnaM gUhamAnau narehitaiH
10450311 atho gurukule vAsamichChantAvupajagmatuH
10450313 kAshyaM sAndIpaniM nAma hyavantipuravAsinam
10450321 yathopasAdya tau dAntau gurau vR^ittimaninditAm
10450323 grAhayantAvupetau sma bhaktyA devamivAdR^itau
10450331 tayordvijavarastuShTaH shuddhabhAvAnuvR^ittibhiH
10450333 provAcha vedAnakhilAnsa~NgopaniShado guruH
10450341 sarahasyaM dhanurvedaM dharmAnnyAyapathAMstathA
10450343 tathA chAnvIkShikIM vidyAM rAjanItiM cha ShaDvidhAm
10450351 sarvaM naravarashreShThau sarvavidyApravartakau
10450353 sakR^innigadamAtreNa tau sa~njagR^ihaturnR^ipa
10450361 ahorAtraishchatuHShaShTyA saMyattau tAvatIH kalAH
10450363 gurudakShiNayAchAryaM ChandayAmAsaturnR^ipa
10450371 dvijastayostaM mahimAnamadbhutaM
10450372 saMlokShya rAjannatimAnusIM matim
10450373 sammantrya patnyA sa mahArNave mR^itaM
10450374 bAlaM prabhAse varayAM babhUva ha
10450381 tethetyathAruhya mahArathau rathaM
10450382 prabhAsamAsAdya durantavikramau
10450383 velAmupavrajya niShIdatuH kShanaM
10450384 sindhurviditvArhanamAharattayoH
10450391 tamAha bhagavAnAshu guruputraH pradIyatAm
10450393 yo.asAviha tvayA grasto bAlako mahatormiNA
10450400 shrIsamudra uvAcha
10450401 na chAhArShamahaM deva daityaH pa~nchajano mahAn
10450403 antarjalacharaH kR^iShNa sha~NkharUpadharo.asuraH
10450411 Aste tenAhR^ito nUnaM tachChrutvA satvaraM prabhuH
10450413 jalamAvishya taM hatvA nApashyadudare.arbhakam
10450421 tada~NgaprabhavaM sha~NkhamAdAya rathamAgamat
10450423 tataH saMyamanIM nAma yamasya dayitAM purIm
10450431 gatvA janArdanaH sha~NkhaM pradadhmau sahalAyudhaH
10450432 sha~NkhanirhrAdamAkarNya prajAsaMyamano yamaH
10450441 tayoH saparyAM mahatIM chakre bhaktyupabR^iMhitAm
10450443 uvAchAvanataH kR^iShNaM sarvabhUtAshayAlayam
10450445 lIlAmanuShyayorviShNo yuvayoH karavAma kim
10450450 shrIbhagavAnuvAcha
10450451 guruputramihAnItaM nijakarmanibandhanam
10450453 Anayasva mahArAja machChAsanapuraskR^itaH
10450461 tatheti tenopAnItaM guruputraM yadUttamau
10450463 dattvA svagurave bhUyo vR^iNIShveti tamUchatuH
10450470 shrIgururuvAcha
10450471 samyaksampAdito vatsa bhavadbhyAM guruniShkrayaH
10450473 ko nu yuShmadvidhaguroH kAmAnAmavashiShyate
10450481 gachChataM svagR^ihaM vIrau kIrtirvAmastu pAvanI
10450483 ChandAMsyayAtayAmAni bhavantviha paratra cha
10450491 guruNaivamanuj~nAtau rathenAnilaraMhasA
10450493 AyAtau svapuraM tAta parjanyaninadena vai
10450501 samanandanprajAH sarvA dR^iShTvA rAmajanArdanau
10450503 apashyantyo bahvahAni naShTalabdhadhanA iva
10460010 shrIshuka uvAcha
10460011 vR^iShNInAM pravaro mantrI kR^iShNasya dayitaH sakhA
10460013 shiShyo bR^ihaspateH sAkShAduddhavo buddhisattamaH
10460021 tamAha bhagavAnpreShThaM bhaktamekAntinaM kvachit
10460023 gR^ihItvA pANinA pANiM prapannArtiharo hariH
10460031 gachChoddhava vrajaM saumya pitrornau prItimAvaha
10460033 gopInAM madviyogAdhiM matsandeshairvimochaya
10460041 tA manmanaskA tR^iShTprANA madarthe tyaktadaihikAH
10460043 mAmeva dayitaM preShThamAtmAnaM manasA gatAH
10460045 ye tyaktalokadharmAshcha madarthe tAnbibharmyaham
10460051 mayi tAH preyasAM preShThe dUrasthe gokulastriyaH
10460053 smarantyo.a~Nga vimuhyanti virahautkaNThyavihvalAH
10460061 dhArayantyatikR^ichChreNa prAyaH prANAnkatha~nchana
10460063 pratyAgamanasandeshairballavyo me madAtmikAH
10460070 shrIshuka uvAcha
10460071 ityukta uddhavo rAjansandeshaM bharturAdR^itaH
10460073 AdAya rathamAruhya prayayau nandagokulam
10460081 prApto nandavrajaM shrImAnnimlochati vibhAvasau
10460083 ChannayAnaH pravishatAM pashUnAM khurareNubhiH
10460091 vAsitArthe.abhiyudhyadbhirnAditaM shushmibhirvR^iShaiH
10460093 dhAvantIbhishcha vAsrAbhirudhobhAraiH svavatsakAn
10460101 itastato vila~NghadbhirgovatsairmaNDitaM sitaiH
10460103 godohashabdAbhiravaM veNUnAM niHsvanena cha
10460111 gAyantIbhishcha karmANi shubhAni balakR^iShNayoH
10460113 svala~NkR^itAbhirgopIbhirgopaishcha suvirAjitam
10460121 agnyarkAtithigovipra pitR^idevArchanAnvitaiH
10460123 dhUpadIpaishcha mAlyaishcha gopAvAsairmanoramam
10460131 sarvataH puShpitavanaM dvijAlikulanAditam
10460133 haMsakAraNDavAkIrNaiH padmaShaNDaishcha maNDitam
10460141 tamAgataM samAgamya kR^iShNasyAnucharaM priyam
10460143 nandaH prItaH pariShvajya vAsudevadhiyArchayat
10460151 bhojitaM paramAnnena saMviShTaM kashipau sukham
10460153 gatashramaM paryapR^ichChatpAdasaMvAhanAdibhiH
10460161 kachchida~Nga mahAbhAga sakhA naH shUranandanaH
10460163 Aste kushalyapatyAdyairyukto muktaH suhR^idvrataH
10460171 diShTyA kaMso hataH pApaH sAnugaH svena pApmanA
10460173 sAdhUnAM dharmashIlAnAM yadUnAM dveShTi yaH sadA
10460181 api smarati naH kR^iShNo mAtaraM suhR^idaH sakhIn
10460183 gopAnvrajaM chAtmanAthaM gAvo vR^indAvanaM girim
10460191 apyAyAsyati govindaH svajanAnsakR^idIkShitum
10460193 tarhi drakShyAma tadvaktraM sunasaM susmitekShaNam
10460201 dAvAgnervAtavarShAchcha vR^iShasarpAchcha rakShitAH
10460203 duratyayebhyo mR^ityubhyaH kR^iShNena sumahAtmanA
10460211 smaratAM kR^iShNavIryANi lIlApA~NganirIkShitam
10460213 hasitaM bhAShitaM chA~Nga sarvA naH shithilAH kriyAH
10460221 sarichChailavanoddeshAnmukundapadabhUShitAn
10460223 AkrIDAnIkShyamANAnAM mano yAti tadAtmatAm
10460231 manye kR^iShNaM cha rAmaM cha prAptAviha surottamau
10460233 surANAM mahadarthAya gargasya vachanaM yathA
10460241 kaMsaM nAgAyutaprANaM mallau gajapatiM yathA
10460243 avadhiShTAM lIlayaiva pashUniva mR^igAdhipaH
10460251 tAlatrayaM mahAsAraM dhanuryaShTimivebharAT
10460253 babha~njaikena hastena saptAhamadadhAdgirim
10460261 pralambo dhenuko.ariShTastR^iNAvarto bakAdayaH
10460263 daityAH surAsurajito hatA yeneha lIlayA
10460270 shrIshuka uvAcha
10460271 iti saMsmR^itya saMsmR^itya nandaH kR^iShNAnuraktadhIH
10460273 atyutkaNTho.abhavattUShNIM premaprasaravihvalaH
10460281 yashodA varNyamAnAni putrasya charitAni cha
10460283 shR^iNvantyashrUNyavAsrAkShItsnehasnutapayodharA
10460291 tayoritthaM bhagavati kR^iShNe nandayashodayoH
10460293 vIkShyAnurAgaM paramaM nandamAhoddhavo mudA
10460300 shrIuddhava uvAcha
10460301 yuvAM shlAghyatamau nUnaM dehinAmiha mAnada
10460303 nArAyaNe.akhilagurau yatkR^itA matirIdR^ishI
10460311 etau hi vishvasya cha bIjayonI rAmo mukundaH puruShaH pradhAnam
10460313 anvIya bhUteShu vilakShaNasya j~nAnasya cheshAta imau purANau
10460321 yasminjanaH prANaviyogakAle kShanaM samAveshya mano.avishuddham
10460323 nirhR^itya karmAshayamAshu yAti parAM gatiM brahmamayo.arkavarNaH
10460331 tasminbhavantAvakhilAtmahetau nArAyaNe kAraNamartyamUrtau
10460333 bhAvaM vidhattAM nitarAM mahAtmankiM vAvashiShTaM yuvayoH sukR^ityam
10460341 AgamiShyatyadIrgheNa kAlena vrajamachyutaH
10460343 priyaM vidhAsyate pitrorbhagavAnsAtvatAM patiH
10460351 hatvA kaMsaM ra~Ngamadhye pratIpaM sarvasAtvatAm
10460353 yadAha vaH samAgatya kR^iShNaH satyaM karoti tat
10460361 mA khidyataM mahAbhAgau drakShyathaH kR^iShNamantike
10460363 antarhR^idi sa bhUtAnAmAste jyotirivaidhasi
10460371 na hyasyAsti priyaH kashchinnApriyo vAstyamAninaH
10460373 nottamo nAdhamo vApi samAnasyAsamo.api vA
10460381 na mAtA na pitA tasya na bhAryA na sutAdayaH
10460383 nAtmIyo na parashchApi na deho janma eva cha
10460391 na chAsya karma vA loke sadasanmishrayoniShu
10460393 krIDArthaM so.api sAdhUnAM paritrANAya kalpate
10460401 sattvaM rajastama iti bhajate nirguNo guNAn
10460403 krIDannatIto.api guNaiH sR^ijatyavanhantyajaH
10460411 yathA bhramarikAdR^iShTyA bhrAmyatIva mahIyate
10460413 chitte kartari tatrAtmA kartevAhaMdhiyA smR^itaH
10460421 yuvayoreva naivAyamAtmajo bhagavAnhariH
10460423 sarveShAmAtmajo hyAtmA pitA mAtA sa IshvaraH
10460431 dR^iShTaM shrutaM bhUtabhavadbhaviShyat
10460432 sthAsnushchariShNurmahadalpakaM cha
10460433 vinAchyutAdvastu tarAM na vAchyaM
10460434 sa eva sarvaM paramAtmabhUtaH
10460441 evaM nishA sA bruvatorvyatItA nandasya kR^iShNAnucharasya rAjan
10460443 gopyaH samutthAya nirUpya dIpAnvAstUnsamabhyarchya daudhInyamanthun
10460451 tA dIpadIptairmaNibhirvirejU rajjUrvikarShadbhujaka~NkaNasrajaH
10460453 chalannitambastanahArakuNDala tviShatkapolAruNaku~NkumAnanAH
10460461 udgAyatInAmaravindalochanaM vrajA~NganAnAM divamaspR^ishaddhvaniH
10460463 dadhnashcha nirmanthanashabdamishrito nirasyate yena dishAmama~Ngalam
10460471 bhagavatyudite sUrye nandadvAri vrajaukasaH
10460473 dR^iShTvA rathaM shAtakaumbhaM kasyAyamiti chAbruvan
10460481 akrUra AgataH kiM vA yaH kaMsasyArthasAdhakaH
10460483 yena nIto madhupurIM kR^iShNaH kamalalochanaH
10460491 kiM sAdhayiShyatyasmAbhirbhartuH prItasya niShkR^itim
10460493 tataH strINAM vadantInAmuddhavo.agAtkR^itAhnikaH
10470010 shrIshuka uvAcha
10470011 taM vIkShya kR^iShAnucharaM vrajastriyaH
10470012 pralambabAhuM navaka~njalochanam
10470013 pItAmbaraM puShkaramAlinaM lasan
10470014 mukhAravindaM parimR^iShTakuNDalam
10470021 suvismitAH ko.ayamapIvyadarshanaH
10470022 kutashcha kasyAchyutaveShabhUShaNaH
10470023 iti sma sarvAH parivavrurutsukAs
10470024 tamuttamaHshlokapadAmbujAshrayam
10470031 taM prashrayeNAvanatAH susatkR^itaM savrIDahAsekShaNasUnR^itAdibhiH
10470033 rahasyapR^ichChannupaviShTamAsane vij~nAya sandeshaharaM ramApateH
10470041 jAnImastvAM yadupateH pArShadaM samupAgatam
10470043 bhartreha preShitaH pitrorbhavAnpriyachikIrShayA
10470051 anyathA govraje tasya smaraNIyaM na chakShmahe
10470053 snehAnubandho bandhUnAM munerapi sudustyajaH
10470061 anyeShvarthakR^itA maitrI yAvadarthaviDambanam
10470063 pumbhiH strIShu kR^itA yadvatsumanaHsviva ShaTpadaiH
10470071 niHsvaM tyajanti gaNikA akalpaM nR^ipatiM prajAH
10470073 adhItavidyA AchAryamR^itvijo dattadakShiNam
10470081 khagA vItaphalaM vR^ikShaM bhuktvA chAtithayo gR^iham
10470083 dagdhaM mR^igAstathAraNyaM jArA bhuktvA ratAM striyam
10470091 iti gopyo hi govinde gatavAkkAyamAnasAH
10470093 kR^iShNadUte samAyAte uddhave tyaktalaukikAH
10470101 gAyantyaH prIyakarmANi rudantyashcha gatahriyaH
10470103 tasya saMsmR^itya saMsmR^itya yAni kaishorabAlyayoH
10470111 kAchinmadhukaraM dR^iShTvA dhyAyantI kR^iShNasa~Ngamam
10470113 priyaprasthApitaM dUtaM kalpayitvedamabravIt
10470120 gopyuvAcha
10470121 madhupa kitavabandho mA spR^isha~NghriM sapatnyAH
10470122 kuchavilulitamAlAku~NkumashmashrubhirnaH
10470123 vahatu madhupatistanmAninInAM prasAdaM
10470124 yadusadasi viDambyaM yasya dUtastvamIdR^ik
10470131 sakR^idadharasudhAM svAM mohinIM pAyayitvA
10470132 sumanasa iva sadyastatyaje.asmAnbhavAdR^ik
10470133 paricharati kathaM tatpAdapadmaM nu padmA
10470134 hyapi bata hR^itachetA hyuttamaHshlokajalpaiH
10470141 kimiha bahu ShaDa~Nghre gAyasi tvaM yadUnAm
10470142 adhipatimagR^ihANAmagrato naH purANam
10470143 vijayasakhasakhInAM gIyatAM tatprasa~NgaH
10470144 kShapitakucharujaste kalpayantIShTamiShTAH
10470151 divi bhuvi cha rasAyAM kAH striyastaddurApAH
10470152 kapaTaruchirahAsabhrUvijR^imbhasya yAH syuH
10470153 charaNaraja upAste yasya bhUtirvayaM kA
10470154 api cha kR^ipaNapakShe hyuttamaHshlokashabdaH
10470161 visR^ija shirasi pAdaM vedmyahaM chAtukArair
10470162 anunayaviduShaste.abhyetya dautyairmukundAt
10470163 svakR^ita iha viShR^iShTApatyapatyanyalokA
10470164 vyasR^ijadakR^itachetAH kiM nu sandheyamasmin
10470171 mR^igayuriva kapIndraM vivyadhe lubdhadharmA
10470172 striyamakR^ita virUpAM strIjitaH kAmayAnAm
10470173 balimapi balimattvAveShTayaddhvA~NkShavadyas
10470174 tadalamasitasakhyairdustyajastatkathArthaH
10470181 yadanucharitalIlAkarNapIyUShavipruT
10470182 sakR^idadanavidhUtadvandvadharmA vinaShTAH
10470183 sapadi gR^ihakuTumbaM dInamutsR^ijya dInA
10470184 bahava iha viha~NgA bhikShucharyAM charanti
10470191 vayamR^itamiva jihmavyAhR^itaM shraddadhAnAH
10470192 kulikarutamivAj~nAH kR^iShNavadhvo hariNyaH
10470193 dadR^ishurasakR^idetattannakhasparshatIvra
10470194 smararuja upamantrinbhaNyatAmanyavArtA
10470201 priyasakha punarAgAH preyasA preShitaH kiM
10470202 varaya kimanurundhe mAnanIyo.asi me.a~Nga
10470203 nayasi kathamihAsmAndustyajadvandvapArshvaM
10470204 satatamurasi saumya shrIrvadhUH sAkamAste
10470211 api bata madhupuryAmAryaputro.adhunAste
10470212 smarati sa pitR^igehAnsaumya bandhUMshcha gopAn
10470213 kvachidapi sa kathA naH ki~NkarINAM gR^iNIte
10470214 bhujamagurusugandhaM mUrdhnyadhAsyatkadA nu
10470220 shrIshuka uvAcha
10470221 athoddhavo nishamyaivaM kR^iShNadarshanalAlasAH
10470223 sAntvayanpriyasandeshairgopIridamabhAShata
10470230 shrIuddhava uvAcha
10470231 aho yUyaM sma pUrNArthA bhavatyo lokapUjitAH
10470233 vAsudeve bhagavati yAsAmityarpitaM manaH
10470241 dAnavratatapohoma japasvAdhyAyasaMyamaiH
10470243 shreyobhirvividhaishchAnyaiH kR^iShNe bhaktirhi sAdhyate
10470251 bhagavatyuttamaHshloke bhavatIbhiranuttamA
10470253 bhaktiH pravartitA diShTyA munInAmapi durlabhA
10470261 diShTyA putrAnpatIndehAnsvajanAnbhavanAni cha
10470263 hitvAvR^inIta yUyaM yatkR^iShNAkhyaM puruShaM param
10470271 sarvAtmabhAvo.adhikR^ito bhavatInAmadhokShaje
10470273 viraheNa mahAbhAgA mahAnme.anugrahaH kR^itaH
10470281 shrUyatAM priyasandesho bhavatInAM sukhAvahaH
10470283 yamAdAyAgato bhadrA ahaM bhartU rahaskaraH
10470290 shrIbhagavAnuvAcha
10470291 bhavatInAM viyogo me na hi sarvAtmanA kvachit
10470293 yathA bhUtAni bhUteShu khaM vAyvagnirjalaM mahI
10470295 tathAhaM cha manaHprANa bhUtendriyaguNAshrayaH
10470301 AtmanyevAtmanAtmAnaM sR^ije hanmyanupAlaye
10470303 AtmamAyAnubhAvena bhUtendriyaguNAtmanA
10470311 AtmA j~nAnamayaH shuddho vyatirikto.aguNAnvayaH
10470313 suShuptisvapnajAgradbhirmAyAvR^ittibhirIyate
10470321 yenendriyArthAndhyAyeta mR^iShA svapnavadutthitaH
10470323 tannirundhyAdindriyANi vinidraH pratyapadyata
10470331 etadantaH samAmnAyo yogaH sA~NkhyaM manIShiNAm
10470333 tyAgastapo damaH satyaM samudrAntA ivApagAH
10470341 yattvahaM bhavatInAM vai dUre varte priyo dR^ishAm
10470343 manasaH sannikarShArthaM madanudhyAnakAmyayA
10470351 yathA dUrachare preShThe mana Avishya vartate
10470353 strINAM cha na tathA chetaH sannikR^iShTe.akShigochare
10470361 mayyAveshya manaH kR^itsnaM vimuktAsheShavR^itti yat
10470363 anusmarantyo mAM nityamachirAnmAmupaiShyatha
10470371 yA mayA krIDatA rAtryAM vane.asminvraja AsthitAH
10470373 alabdharAsAH kalyANyo mApurmadvIryachintayA
10470380 shrIshuka uvAcha
10470381 evaM priyatamAdiShTamAkarNya vrajayoShitaH
10470383 tA UchuruddhavaM prItAstatsandeshAgatasmR^itIH
10470390 gopya UchuH
10470391 diShTyAhito hataH kaMso yadUnAM sAnugo.aghakR^it
10470393 diShTyAptairlabdhasarvArthaiH kushalyAste.achyuto.adhunA
10470401 kachchidgadAgrajaH saumya karoti purayoShitAm
10470403 prItiM naH snigdhasavrIDa hAsodArekShaNArchitaH
10470411 kathaM rativisheShaj~naH priyashcha purayoShitAm
10470413 nAnubadhyeta tadvAkyairvibhramaishchAnubhAjitaH
10470421 api smarati naH sAdho govindaH prastute kvachit
10470423 goShThimadhye purastrINAmgrAmyAH svairakathAntare
10470431 tAH kiM nishAH smarati yAsu tadA priyAbhir
10470432 vR^indAvane kumudakundashashA~Nkaramye
10470433 reme kvaNachcharaNanUpurarAsagoShThyAm
10470434 asmAbhirIDitamanoj~nakathaH kadAchit
10470441 apyeShyatIha dAshArhastaptAH svakR^itayA shuchA
10470443 sa~njIvayannu no gAtrairyathendro vanamambudaiH
10470451 kasmAtkR^iShNa ihAyAti prAptarAjyo hatAhitaH
10470453 narendrakanyA udvAhya prItaH sarvasuhR^idvR^itaH
10470461 kimasmAbhirvanaukobhiranyAbhirvA mahAtmanaH
10470463 shrIpaterAptakAmasya kriyetArthaH kR^itAtmanaH
10470471 paraM saukhyaM hi nairAshyaM svairiNyapyAha pi~NgalA
10470473 tajjAnatInAM naH kR^iShNe tathApyAshA duratyayA
10470481 ka utsaheta santyaktumuttamaHshlokasaMvidam
10470483 anichChato.api yasya shrIra~NgAnna chyavate kvachit
10470491 sarichChailavanoddeshA gAvo veNuravA ime
10470493 sa~NkarShaNasahAyena kR^iShNenAcharitAH prabho
10470501 punaH punaH smArayanti nandagopasutaM bata
10470503 shrIniketaistatpadakairvismartuM naiva shaknumaH
10470511 gatyA lalitayodAra hAsalIlAvalokanaiH
10470513 mAdhvyA girA hR^itadhiyaH kathaM taM vismarAma he
10470521 he nAtha he ramAnAtha vrajanAthArtinAshana
10470523 magnamuddhara govinda gokulaM vR^ijinArNavAt
10470530 shrIshuka uvAcha
10470531 tatastAH kR^iShNasandeshairvyapetavirahajvarAH
10470533 uddhavaM pUjayAM chakrurj~nAtvAtmAnamadhokShajam
10470541 uvAsa katichinmAsAngopInAM vinudanshuchaH
10470543 kR^iShNalIlAkathAM gAyanramayAmAsa gokulam
10470551 yAvantyahAni nandasya vraje.avAtsItsa uddhavaH
10470553 vrajaukasAM kShaNaprAyANyAsankR^iShNasya vArtayA
10470561 saridvanagiridroNIrvIkShankusumitAndrumAn
10470563 kR^iShNaM saMsmArayanreme haridAso vrajaukasAm
10470571 dR^iShTvaivamAdi gopInAM kR^iShNAveshAtmaviklavam
10470573 uddhavaH paramaprItastA namasyannidaM jagau
10470581 etAH paraM tanubhR^ito bhuvi gopavadhvo
10470582 govinda eva nikhilAtmani rUDhabhAvAH
10470583 vA~nChanti yadbhavabhiyo munayo vayaM cha
10470584 kiM brahmajanmabhiranantakathArasasya
10470591 kvemAH striyo vanacharIrvyabhichAraduShTAH
10470592 kR^iShNe kva chaiSha paramAtmani rUDhabhAvaH
10470593 nanvIshvaro.anubhajato.aviduSho.api sAkShAch
10470594 ChreyastanotyagadarAja ivopayuktaH
10470601 nAyaM shriyo.a~Nga u nitAntarateH prasAdaH
10470602 svaryoShitAM nalinagandharuchAM kuto.anyAH
10470603 rAsotsave.asya bhujadaNDagR^ihItakaNTha
10470604 labdhAshiShAM ya udagAdvrajavallabhInAm
10470611 AsAmaho charaNareNujuShAmahaM syAM
10470612 vR^indAvane kimapi gulmalatauShadhInAm
10470613 yA dustyajaM svajanamAryapathaM cha hitvA
10470614 bhejurmukundapadavIM shrutibhirvimR^igyAm
10470621 yA vai shriyArchitamajAdibhirAptakAmair
10470622 yogeshvarairapi yadAtmani rAsagoShThyAm
10470623 kR^iShNasya tadbhagavataH charaNAravindaM
10470624 nyastaM staneShu vijahuH parirabhya tApam
10470631 vande nandavrajastrINAM pAdareNumabhIkShNashaH
10470633 yAsAM harikathodgItaM punAti bhuvanatrayam
10470640 shrIshuka uvAcha
10470641 atha gopIranuj~nApya yashodAM nandameva cha
10470643 gopAnAmantrya dAshArho yAsyannAruruhe ratham
10470651 taM nirgataM samAsAdya nAnopAyanapANayaH
10470653 nandAdayo.anurAgeNa prAvochannashrulochanAH
10470661 manaso vR^ittayo naH syuH kR^iShNa pAdAmbujAshrayAH
10470663 vAcho.abhidhAyinIrnAmnAM kAyastatprahvaNAdiShu
10470671 karmabhirbhrAmyamANAnAM yatra kvApIshvarechChayA
10470673 ma~NgalAcharitairdAnai ratirnaH kR^iShNa Ishvare
10470681 evaM sabhAjito gopaiH kR^iShNabhaktyA narAdhipa
10470683 uddhavaH punarAgachChanmathurAM kR^iShNapAlitAm
10470691 kR^iShNAya praNipatyAha bhaktyudrekaM vrajaukasAm
10470693 vasudevAya rAmAya rAj~ne chopAyanAnyadAt
10480010 shrIshuka uvAcha
10480011 atha vij~nAya bhagavAnsarvAtmA sarvadarshanaH
10480013 sairandhryAH kAmataptAyAH priyamichChangR^ihaM yayau
10480021 mahArhopaskarairADhyaM kAmopAyopabR^iMhitam
10480023 muktAdAmapatAkAbhirvitAnashayanAsanaiH
10480025 dhUpaiH surabhibhirdIpaiH sraggandhairapi maNDitam
10480031 gR^ihaM tamAyAntamavekShya sAsanAtsadyaH samutthAya hi jAtasambhramA
10480033 yathopasa~Ngamya sakhIbhirachyutaM sabhAjayAmAsa sadAsanAdibhiH
10480041 tathoddhavaH sAdhutayAbhipUjito nyaShIdadurvyAmabhimR^ishya chAsanam
10480043 kR^iShNo.api tUrNaM shayanaM mahAdhanaM vivesha lokAcharitAnyanuvrataH
10480051 sA majjanAlepadukUlabhUShaNa sraggandhatAmbUlasudhAsavAdibhiH
10480053 prasAdhitAtmopasasAra mAdhavaM savrIDalIlotsmitavibhramekShitaiH
10480061 AhUya kAntAM navasa~NgamahriyA visha~NkitAM ka~NkaNabhUShite kare
10480063 pragR^ihya shayyAmadhiveshya rAmayA reme.anulepArpaNapuNyaleshayA
10480071 sAna~NgataptakuchayorurasastathAkShNor
10480072 jighrantyanantacharaNena rujo mR^ijantI
10480073 dorbhyAM stanAntaragataM parirabhya kAntam
10480074 AnandamUrtimajahAdatidIrghatApam
10480081 saivaM kaivalyanAthaM taM prApya duShprApyamIshvaram
10480083 a~NgarAgArpaNenAho durbhagedamayAchata
10480091 sahoShyatAmiha preShTha dinAni katichinmayA
10480093 ramasva notsahe tyaktuM sa~NgaM te.amburuhekShaNa
10480101 tasyai kAmavaraM dattvA mAnayitvA cha mAnadaH
10480103 sahoddhavena sarveshaH svadhAmAgamadR^iddhimat
10480111 durArdhyaM samArAdhya viShNuM sarveshvareshvaram
10480113 yo vR^iNIte manogrAhyamasattvAtkumanIShyasau
10480121 akrUrabhavanaM kR^iShNaH saharAmoddhavaH prabhuH
10480123 ki~nchichchikIrShayanprAgAdakrUraprIyakAmyayA
10480131 sa tAnnaravarashreShThAnArAdvIkShya svabAndhavAn
10480133 pratyutthAya pramuditaH pariShvajyAbhinandya cha
10480141 nanAma kR^iShNaM rAmaM cha sa tairapyabhivAditaH
10480143 pUjayAmAsa vidhivatkR^itAsanaparigrahAn
10480151 pAdAvanejanIrApo dhArayanshirasA nR^ipa
10480153 arhaNenAmbarairdivyairgandhasragbhUShaNottamaiH
10480161 architvA shirasAnamya pAdAva~Nkagatau mR^ijan
10480163 prashrayAvanato.akrUraH kR^iShNarAmAvabhAShata
10480171 diShTyA pApo hataH kaMsaH sAnugo vAmidaM kulam
10480173 bhavadbhyAmuddhR^itaM kR^ichChrAddurantAchcha samedhitam
10480181 yuvAM pradhAnapuruShau jagaddhetU jaganmayau
10480183 bhavadbhyAM na vinA ki~nchitparamasti na chAparam
10480191 AtmasR^iShTamidaM vishvamanvAvishya svashaktibhiH
10480193 Iyate bahudhA brahmanshru tapratyakShagocharam
10480201 yathA hi bhUteShu charAchareShu mahyAdayo yoniShu bhAnti nAnA
10480203 evaM bhavAnkevala AtmayoniShvAtmAtmatantro bahudhA vibhAti
10480211 sR^ijasyatho lumpasi pAsi vishvaM rajastamaHsattvaguNaiH svashaktibhiH
10480213 na badhyase tadguNakarmabhirvA j~nAnAtmanaste kva cha bandhahetuH
10480221 dehAdyupAdheranirUpitatvAdbhavo na sAkShAnna bhidAtmanaH syAt
10480223 ato na bandhastava naiva mokShaH syAtAmnikAmastvayi no.avivekaH
10480231 tvayodito.ayaM jagato hitAya yadA yadA vedapathaH purANaH
10480233 bAdhyeta pAShaNDapathairasadbhistadA bhavAnsattvaguNaM bibharti
10480241 sa tvamprabho.adya vasudevagR^ihe.avatIrNaH
10480242 svAMshena bhAramapanetumihAsi bhUmeH
10480243 akShauhiNIshatavadhena suretarAMsha
10480244 rAj~nAmamuShya cha kulasya yasho vitanvan
10480251 adyesha no vasatayaH khalu bhUribhAgA
10480252 yaH sarvadevapitR^ibhUtanR^idevamUrtiH
10480253 yatpAdashauchasalilaM trijagatpunAti
10480254 sa tvaM jagadgururadhokShaja yAH praviShTaH
10480261 kaH paNDitastvadaparaM sharaNaM samIyAd
10480262 bhaktapriyAdR^itagiraH suhR^idaH kR^itaj~nAt
10480263 sarvAndadAti suhR^ido bhajato.abhikAmAn
10480264 AtmAnamapyupachayApachayau na yasya
10480271 diShTyA janArdana bhavAniha naH pratIto
10480272 yogeshvarairapi durApagatiH sureshaiH
10480273 ChindhyAshu naH sutakalatradhanAptageha
10480274 dehAdimoharashanAM bhavadIyamAyAm
10480281 ityarchitaH saMstutashcha bhaktena bhagavAnhariH
10480283 akrUraM sasmitaM prAha gIrbhiH sammohayanniva
10480290 shrIbhagavAnuvAcha
10480291 tvaM no guruH pitR^ivyashcha shlAghyo bandhushcha nityadA
10480293 vayaM tu rakShyAH poShyAshcha anukampyAH prajA hi vaH
10480301 bhavadvidhA mahAbhAgA niShevyA arhasattamAH
10480303 shreyaskAmairnR^ibhirnityaM devAH svArthA na sAdhavaH
10480311 na hyammayAni tIrthAni na devA mR^ichChilAmayAH
10480313 te punantyurukAlena darshanAdeva sAdhavaH
10480321 sa bhavAnsuhR^idAM vai naH shreyAnshreyashchikIrShayA
10480323 jij~nAsArthaM pANDavAnAM gachChasva tvaM gajAhvayam
10480331 pitaryuparate bAlAH saha mAtrA suduHkhitAH
10480333 AnItAH svapuraM rAj~nA vasanta iti shushruma
10480341 teShu rAjAmbikAputro bhrAtR^iputreShu dInadhIH
10480343 samo na vartate nUnaM duShputravashago.andhadR^ik
10480351 gachCha jAnIhi tadvR^ittamadhunA sAdhvasAdhu vA
10480353 vij~nAya tadvidhAsyAmo yathA shaM suhR^idAM bhavet
10480361 ityakrUraM samAdishya bhagavAnharirIshvaraH
10480363 sa~NkarShaNoddhavAbhyAM vai tataH svabhavanaM yayau
10490010 shrIshuka uvAcha
10490011 sa gatvA hAstinapuraM pauravendrayasho.a~Nkitam
10490013 dadarsha tatrAmbikeyaM sabhIShmaM viduraM pR^ithAm
10490021 sahaputraM cha bAhlIkaM bhAradvAjaM sagautamam
10490023 karnaM suyodhanaM drauNiM pANDavAnsuhR^ido.aparAn
10490031 yathAvadupasa~Ngamya bandhubhirgAndinIsutaH
10490033 sampR^iShTastaiH suhR^idvArtAM svayaM chApR^ichChadavyayam
10490041 uvAsa katichinmAsAnrAj~no vR^ittavivitsayA
10490043 duShprajasyAlpasArasya khalachChandAnuvartinaH
10490051 teja ojo balaM vIryaM prashrayAdIMshcha sadguNAn
10490053 prajAnurAgaM pArtheShu na sahadbhishchikIR^iShitam
10490061 kR^itaM cha dhArtarAShTrairyadgaradAnAdyapeshalam
10490063 Achakhyau sarvamevAsmai pR^ithA vidura eva cha
10490071 pR^ithA tu bhrAtaraM prAptamakrUramupasR^itya tam
10490073 uvAcha janmanilayaM smarantyashrukalekShaNA
10490081 api smaranti naH saumya pitarau bhrAtarashcha me
10490083 bhaginyau bhrAtR^iputrAshcha jAmayaH sakhya eva cha
10490091 bhrAtreyo bhagavAnkR^iShNaH sharaNyo bhaktavatsalaH
10490093 paitR^iShvasreyAnsmarati rAmashchAmburuhekShaNaH
10490101 sapatnamadhye shochantIM vR^ikAnAM hariNImiva
10490103 sAntvayiShyati mAM vAkyaiH pitR^ihInAMshcha bAlakAn
10490111 kR^iShNa kR^iShNa mahAyoginvishvAtmanvishvabhAvana
10490113 prapannAM pAhi govinda shishubhishchAvasIdatIm
10490121 nAnyattava padAmbhojAtpashyAmi sharaNaM nR^iNAm
10490123 bibhyatAM mR^ityusaMsArAdIsvarasyApavargikAt
10490131 namaH kR^iShNAya shuddhAya brahmaNe paramAtmane
10490133 yogeshvarAya yogAya tvAmahaM sharaNaM gatA
10490140 shrIshuka uvAcha
10490141 ityanusmR^itya svajanaM kR^iShNaM cha jagadIshvaram
10490143 prArudadduHkhitA rAjanbhavatAM prapitAmahI
10490151 samaduHkhasukho.akrUro vidurashcha mahAyashAH
10490153 sAntvayAmAsatuH kuntIM tatputrotpattihetubhiH
10490161 yAsyanrAjAnamabhyetya viShamaM putralAlasam
10490163 avadatsuhR^idAM madhye bandhubhiH sauhR^idoditam
10490170 akrUra uvAcha
10490171 bho bho vaichitravIrya tvaM kurUNAM kIrtivardhana
10490173 bhrAtaryuparate pANDAvadhunAsanamAsthitaH
10490181 dharmeNa pAlayannurvIM prajAH shIlena ra~njayan
10490183 vartamAnaH samaH sveShu shreyaH kIrtimavApsyasi
10490191 anyathA tvAcharaMlloke garhito yAsyase tamaH
10490193 tasmAtsamatve vartasva pANDaveShvAtmajeShu cha
10490201 neha chAtyantasaMvAsaH kasyachitkenachitsaha
10490203 rAjansvenApi dehena kimu jAyAtmajAdibhiH
10490211 ekaH prasUyate jantureka eva pralIyate
10490213 eko.anubhu~Nkte sukR^itameka eva cha duShkR^itam
10490221 adharmopachitaM vittaM harantyanye.alpamedhasaH
10490223 sambhojanIyApadeshairjalAnIva jalaukasaH
10490231 puShNAti yAnadharmeNa svabuddhyA tamapaNDitam
10490233 te.akR^itArthaM prahiNvanti prANA rAyaH sutAdayaH
10490241 svayaM kilbiShamAdAya taistyakto nArthakovidaH
10490243 asiddhArtho vishatyandhaM svadharmavimukhastamaH
10490251 tasmAllokamimaM rAjansvapnamAyAmanoratham
10490253 vIkShyAyamyAtmanAtmAnaM samaH shAnto bhava prabho
10490260 dhR^itarAShTra uvAcha
10490261 yathA vadati kalyANIM vAchaM dAnapate bhavAn
10490263 tathAnayA na tR^ipyAmi martyaH prApya yathAmR^itam
10490271 tathApi sUnR^itA saumya hR^idi na sthIyate chale
10490273 putrAnurAgaviShame vidyutsaudAmanI yathA
10490281 Ishvarasya vidhiM ko nu vidhunotyanyathA pumAn
10490283 bhUmerbhArAvatArAya yo.avatIrNo yadoH kule
10490291 yo durvimarshapathayA nijamAyayedaM
10490292 sR^iShTvA guNAnvibhajate tadanupraviShTaH
10490293 tasmai namo duravabodhavihAratantra
10490294 saMsArachakragataye parameshvarAya
10490300 shrIshuka uvAcha
10490301 ityabhipretya nR^ipaterabhiprAyaM sa yAdavaH
10490303 suhR^idbhiH samanuj~nAtaH punaryadupurImagAt
10490311 shashaMsa rAmakR^iShNAbhyAM dhR^itarAShTravicheShTitam
10490313 pANdavAnprati kauravya yadarthaM preShitaH svayam
10500010 shrIshuka uvAcha
10500011 astiH prAptishcha kaMsasya mahiShyau bharatarShabha
10500013 mR^ite bhartari duHkhArte IyatuH sma piturgR^ihAn
10500021 pitre magadharAjAya jarAsandhAya duHkhite
10500023 vedayAM chakratuH sarvamAtmavaidhavyakAraNam
10500031 sa tadapriyamAkarNya shokAmarShayuto nR^ipa
10500033 ayAdavIM mahIM kartuM chakre paramamudyamam
10500041 akShauhiNIbhirviMshatyA tisR^ibhishchApi saMvR^itaH
10500043 yadurAjadhAnIM mathurAM nyarudhatsarvato disham
10500051 nirIkShya tadbalaM kR^iShNa udvelamiva sAgaram
10500053 svapuraM tena saMruddhaM svajanaM cha bhayAkulam
10500061 chintayAmAsa bhagavAnhariH kAraNamAnuShaH
10500063 taddeshakAlAnuguNaM svAvatAraprayojanam
10500071 haniShyAmi balaM hyetadbhuvi bhAraM samAhitam
10500073 mAgadhena samAnItaM vashyAnAM sarvabhUbhujAm
10500081 akShauhiNIbhiH sa~NkhyAtaM bhaTAshvarathaku~njaraiH
10500083 mAgadhastu na hantavyo bhUyaH kartA balodyamam
10500091 etadartho.avatAro.ayaM bhUbhAraharaNAya me
10500093 saMrakShaNAya sAdhUnAM kR^ito.anyeShAM vadhAya cha
10500101 anyo.api dharmarakShAyai dehaH saMbhriyate mayA
10500103 virAmAyApyadharmasya kAle prabhavataH kvachit
10500111 evaM dhyAyati govinda AkAshAtsUryavarchasau
10500113 rathAvupasthitau sadyaH sasUtau saparichChadau
10500121 AyudhAni cha divyAni purANAni yadR^ichChayA
10500123 dR^iShTvA tAni hR^iShIkeshaH sa~NkarShaNamathAbravIt
10500131 pashyArya vyasanaM prAptaM yadUnAM tvAvatAM prabho
10500133 eSha te ratha AyAto dayitAnyAyudhAni cha
10500141 etadarthaM hi nau janma sAdhUnAmIsha sharmakR^it
10500143 trayoviMshatyanIkAkhyaM bhUmerbhAramapAkuru
10500151 evaM sammantrya dAshArhau daMshitau rathinau purAt
10500153 nirjagmatuH svAyudhADhyau balenAlpIyasA vR^itau
10500161 sha~NkhaM dadhmau vinirgatya harirdArukasArathiH
10500163 tato.abhUtparasainyAnAM hR^idi vitrAsavepathuH
10500171 tAvAha mAgadho vIkShya he kR^iShNa puruShAdhama
10500173 na tvayA yoddhumichChAmi bAlenaikena lajjayA
10500175 guptena hi tvayA manda na yotsye yAhi bandhuhan
10500181 tava rAma yadi shraddhA yudhyasva dhairyamudvaha
10500183 hitvA vA machCharaishChinnaM dehaM svaryAhi mAM jahi
10500190 shrIbhagavAnuvAcha
10500191 na vai shUrA vikatthante darshayantyeva pauruSham
10500193 na gR^ihNImo vacho rAjannAturasya mumUrShataH
10500200 shrIshuka uvAcha
10500201 jarAsutastAvabhisR^itya mAdhavau mahAbalaughena balIyasAvR^inot
10500203 sasainyayAnadhvajavAjisArathI sUryAnalau vAyurivAbhrareNubhiH
10500211 suparNatAladhvajachihitnau rathAv
10500212 alakShayantyo harirAmayormR^idhe
10500213 striyaH purATTAlakaharmyagopuraM
10500214 samAshritAH sammumuhuH shuchArditaH
10500221 hariH parAnIkapayomuchAM muhuH shilImukhAtyulbaNavarShapIDitam
10500223 svasainyamAlokya surAsurArchitaM vyasphUrjayachChAr~NgasharAsanottamam
10500231 gR^ihNannisha~NgAdatha sandadhachCharAn
10500232 vikR^iShya mu~nchanshitabANapUgAn
10500233 nighnanrathAnku~njaravAjipattIn
10500234 nirantaraM yadvadalAtachakram
10500241 nirbhinnakumbhAH kariNo nipeturanekasho.ashvAH sharavR^ikNakandharAH
10500243 rathA hatAshvadhvajasUtanAyakAH padAyatashChinnabhujorukandharAH
10500251 sa~nChidyamAnadvipadebhavAjinAma~NgaprasUtAH shatasho.asR^igApagAH
10500253 bhujAhayaH pUruShashIrShakachChapA hatadvipadvIpahaya grahAkulAH
10500261 karorumInA narakeshashaivalA dhanustara~NgAyudhagulmasa~NkulAH
10500263 achChUrikAvartabhayAnakA mahA maNipravekAbharaNAshmasharkarAH
10500271 pravartitA bhIrubhayAvahA mR^idhe manasvinAM harShakarIH parasparam
10500273 vinighnatArInmuShalena durmadAnsa~NkarShaNenAparImeyatejasA
10500281 balaM tada~NgArNavadurgabhairavaM durantapAraM magadhendrapAlitam
10500283 kShayaM praNItaM vasudevaputrayorvikrIDitaM tajjagadIshayoH param
10500291 sthityudbhavAntaM bhuvanatrayasya yaH
10500292 samIhite.anantaguNaH svalIlayA
10500293 na tasya chitraM parapakShanigrahas
10500294 tathApi martyAnuvidhasya varNyate
10500301 jagrAha virathaM rAmo jarAsandhaM mahAbalam
10500303 hatAnIkAvashiShTAsuM siMhaH siMhamivaujasA
10500311 badhyamAnaM hatArAtiM pAshairvAruNamAnuShaiH
10500313 vArayAmAsa govindastena kAryachikIrShayA
10500321 sA mukto lokanAthAbhyAM vrIDito vIrasammataH
10500323 tapase kR^itasa~Nkalpo vAritaH pathi rAjabhiH
10500331 vAkyaiH pavitrArthapadairnayanaiH prAkR^itairapi
10500333 svakarmabandhaprApto.ayaM yadubhiste parAbhavaH
10500341 hateShu sarvAnIkeShu nR^ipo bArhadrathastadA
10500343 upekShito bhagavatA magadhAndurmanA yayau
10500351 mukundo.apyakShatabalo nistIrNAribalArNavaH
10500353 vikIryamANaH kusumaistrIdashairanumoditaH
10500361 mAthurairupasa~Ngamya vijvarairmuditAtmabhiH
10500363 upagIyamAnavijayaH sUtamAgadhavandibhiH
10500371 sha~Nkhadundubhayo nedurbherItUryANyanekashaH
10500373 vINAveNumR^ida~NgAni puraM pravishati prabhau
10500381 siktamArgAM hR^iShTajanAM patAkAbhirabhyala~NkR^itAm
10500383 nirghuShTAM brahmaghoSheNa kautukAbaddhatoraNAm
10500391 nichIyamAno nArIbhirmAlyadadhyakShatA~NkuraiH
10500393 nirIkShyamANaH sasnehaM prItyutkalitalochanaiH
10500401 AyodhanagataM vittamanantaM vIrabhUShaNam
10500403 yadurAjAya tatsarvamAhR^itaM prAdishatprabhuH
10500411 evaM saptadashakR^itvastAvatyakShauhiNIbalaH
10500413 yuyudhe mAgadho rAjA yadubhiH kR^iShNapAlitaiH
10500421 akShiNvaMstadbalaM sarvaM vR^iShNayaH kR^iShNatejasA
10500423 hateShu sveShvanIkeShu tyakto.agAdaribhirnR^ipaH
10500431 aShTAdashama sa~NgrAma AgAmini tadantarA
10500433 nAradapreShito vIro yavanaH pratyadR^ishyata
10500441 rurodha mathurAmetya tisR^ibhirmlechChakoTibhiH
10500443 nR^iloke chApratidvandvo vR^iShNInshrutvAtmasammitAn
10500451 taM dR^iShTvAchintayatkR^iShNaH sa~NkarShaNa sahAyavAn
10500453 aho yadUnAM vR^ijinaM prAptaM hyubhayato mahat
10500461 yavano.ayaM nirundhe.asmAnadya tAvanmahAbalaH
10500463 mAgadho.apyadya vA shvo vA parashvo vAgamiShyati
10500471 AvayoH yudhyatorasya yadyAgantA jarAsutaH
10500473 bandhUnhaniShyatyatha vA neShyate svapuraM balI
10500481 tasmAdadya vidhAsyAmo durgaM dvipadadurgamam
10500483 tatra j~nAtInsamAdhAya yavanaM ghAtayAmahe
10500491 iti sammantrya bhagavAndurgaM dvAdashayojanam
10500493 antaHsamudre nagaraM kR^itsnAdbhutamachIkarat
10500501 dR^ishyate yatra hi tvAShTraM vij~nAnaM shilpanaipuNam
10500503 rathyAchatvaravIthIbhiryathAvAstu vinirmitam
10500511 suradrumalatodyAna vichitropavanAnvitam
10500513 hemashR^i~NgairdivispR^igbhiH sphaTikATTAlagopuraiH
10500521 rAjatArakuTaiH koShThairhemakumbhairala~NkR^itaiH
10500523 ratnakUtairgR^ihairhemairmahAmArakatasthalaiH
10500531 vAstoShpatInAM cha gR^ihairvallabhIbhishcha nirmitam
10500533 chAturvarNyajanAkIrNaM yadudevagR^ihollasat
10500541 sudharmAM pArijAtaM cha mahendraH prAhiNoddhareH
10500543 yatra chAvasthito martyo martyadharmairna yujyate
10500551 shyAmaikavarNAnvaruNo hayAnshuklAnmanojavAn
10500553 aShTau nidhipatiH koshAnlokapAlo nijodayAn
10500561 yadyadbhagavatA dattamAdhipatyaM svasiddhaye
10500563 sarvaM pratyarpayAmAsurharau bhUmigate nR^ipa
10500571 tatra yogaprabhAvena nItvA sarvajanaM hariH
10500573 prajApAlena rAmeNa kR^iShNaH samanumantritaH
10500575 nirjagAma puradvArAtpadmamAlI nirAyudhaH
10510010 shrIshuka uvAcha
10510011 taM vilokya viniShkrAntamujjihAnamivoDupam
10510013 darshanIyatamaM shyAmaM pItakausheyavAsasam
10510021 shrIvatsavakShasaM bhrAjatkaustubhAmuktakandharam
10510023 pR^ithudIrghachaturbAhuM navaka~njAruNekShaNam
10510031 nityapramuditaM shrImatsukapolaM shuchismitam
10510033 mukhAravindaM bibhrANaM sphuranmakarakuNDalam
10510041 vAsudevo hyayamiti pumAnshrIvatsalA~nChanaH
10510043 chaturbhujo.aravindAkSho vanamAlyatisundaraH
10510051 lakShaNairnAradaproktairnAnyo bhavitumarhati
10510053 nirAyudhashchalanpadbhyAM yotsye.anena nirAyudhaH
10510061 iti nishchitya yavanaH prAdravadtaM parA~Nmukham
10510063 anvadhAvajjighR^ikShustaM durApamapi yoginAm
10510071 hastaprAptamivAtmAnaM harINA sa pade pade
10510073 nIto darshayatA dUraM yavanesho.adrikandaram
10510081 palAyanaM yadukule jAtasya tava nochitam
10510083 iti kShipannanugato nainaM prApAhatAshubhaH
10510091 evaM kShipto.api bhagavAnprAvishadgirikandaram
10510093 so.api praviShTastatrAnyaM shayAnaM dadR^ishe naram
10510101 nanvasau dUramAnIya shete mAmiha sAdhuvat
10510103 iti matvAchyutaM mUDhastaM padA samatADayat
10510111 sa utthAya chiraM suptaH shanairunmIlya lochane
10510113 disho vilokayanpArshve tamadrAkShIdavasthitam
10510121 sa tAvattasya ruShTasya dR^iShTipAtena bhArata
10510123 dehajenAgninA dagdho bhasmasAdabhavatkShaNAt
10510130 shrIrAjovAcha
10510131 ko nAma sa pumAnbrahmankasya kiMvIrya eva cha
10510133 kasmAdguhAM gataH shiShye kiMtejo yavanArdanaH
10510140 shrIshuka uvAcha
10510141 sa ikShvAkukule jAto mAndhAtR^itanayo mahAn
10510143 muchukunda iti khyAto brahmaNyaH satyasa~NgaraH
10510151 sa yAchitaH suragaNairindrAdyairAtmarakShaNe
10510153 asurebhyaH paritrastaistadrakShAM so.akarochchiram
10510161 labdhvA guhaM te svaHpAlaM muchukundamathAbruvan
10510163 rAjanviramatAM kR^ichChrAdbhavAnnaH paripAlanAt
10510171 naralokaM parityajya rAjyaM nihatakaNTakam
10510173 asmAnpAlayato vIra kAmAste sarva ujjhitAH
10510181 sutA mahiShyo bhavato j~nAtayo.amAtyamantrinaH
10510183 prajAshcha tulyakAlInA nAdhunA santi kAlitAH
10510191 kAlo balIyAnbalinAM bhagavAnIshvaro.avyayaH
10510193 prajAH kAlayate krIDanpashupAlo yathA pashUn
10510201 varaM vR^iNIShva bhadraM te R^ite kaivalyamadya naH
10510203 eka eveshvarastasya bhagavAnviShNuravyayaH
10510211 evamuktaH sa vai devAnabhivandya mahAyashAH
10510213 ashayiShTa guhAviShTo nidrayA devadattayA
10510221 yavane bhasmasAnnIte bhagavAnsAtvatarShabhaH
10510223 AtmAnaM darshayAmAsa muchukundAya dhImate
10510231 tamAlokya ghanashyAmaM pItakausheyavAsasam
10510233 shrIvatsavakShasaM bhrAjatkaustubhena virAjitam
10510241 chaturbhujaM rochamAnaM vaijayantyA cha mAlayA
10510243 chAruprasannavadanaM sphuranmakarakuNDalam
10510251 prekShaNIyaM nR^ilokasya sAnurAgasmitekShaNam
10510253 apIvyavayasaM matta mR^igendrodAravikramam
10510261 paryapR^ichChanmahAbuddhistejasA tasya dharShitaH
10510263 sha~NkitaH shanakai rAjA durdharShamiva tejasA
10510270 shrImuchukunda uvAcha
10510271 ko bhavAniha samprApto vipine girigahvare
10510273 padbhyAM padmapalAshAbhyAM vicharasyurukaNTake
10510281 kiM svittejasvinAM tejo bhagavAnvA vibhAvasuH
10510283 sUryaH somo mahendro vA lokapAlo paro.api vA
10510291 manye tvAM devadevAnAM trayANAM puruSharShabham
10510293 yadbAdhase guhAdhvAntaM pradIpaH prabhayA yathA
10510301 shushrUShatAmavyalIkamasmAkaM narapu~Ngava
10510303 svajanma karma gotraM vA kathyatAM yadi rochate
10510311 vayaM tu puruShavyAghra aikShvAkAH kShatrabandhavaH
10510313 muchukunda iti prokto yauvanAshvAtmajaH prabho
10510321 chiraprajAgarashrAnto nidrayApahatendriyaH
10510323 shaye.asminvijane kAmaM kenApyutthApito.adhunA
10510331 so.api bhasmIkR^ito nUnamAtmIyenaiva pApmanA
10510333 anantaraM bhavAnshrImAMllakShito.amitrashAsanaH
10510341 tejasA te.aviShahyeNa bhUri draShTuM na shaknumaH
10510343 hataujasA mahAbhAga mAnanIyo.asi dehinAm
10510351 evaM sambhAShito rAj~nA bhagavAnbhUtabhAvanaH
10510353 pratyAha prahasanvANyA meghanAdagabhIrayA
10510360 shrIbhagavAnuvAcha
10510361 janmakarmAbhidhAnAni santi me.a~Nga sahasrashaH
10510363 na shakyante.anusa~NkhyAtumanantatvAnmayApi hi
10510371 kvachidrajAMsi vimame pArthivAnyurujanmabhiH
10510373 guNakarmAbhidhAnAni na me janmAni karhichit
10510381 kAlatrayopapannAni janmakarmANi me nR^ipa
10510383 anukramanto naivAntaM gachChanti paramarShayaH
10510391 tathApyadyatanAnya~Nga shR^inuShva gadato mama
10510393 vij~nApito viri~nchena purAhaM dharmaguptaye
10510401 bhUmerbhArAyamANAnAmasurANAM kShayAya cha
10510403 avatIrNo yadukule gR^iha AnakadundubheH
10510405 vadanti vAsudeveti vasudevasutaM hi mAm
10510411 kAlanemirhataH kaMsaH pralambAdyAshcha saddviShaH
10510413 ayaM cha yavano dagdho rAjaMste tigmachakShuShA
10510421 so.ahaM tavAnugrahArthaM guhAmetAmupAgataH
10510423 prArthitaH prachuraM pUrvaM tvayAhaM bhaktavatsalaH
10510431 varAnvR^iNIShva rAjarShe sarvAnkAmAndadAmi te
10510433 mAM prasanno janaH kashchinna bhUyo.arhati shochitum
10510440 shrIshuka uvAcha
10510441 ityuktastaM praNamyAha muchukundo mudAnvitaH
10510443 j~nAtvA nArAyaNaM devaM gargavAkyamanusmaran
10510450 shrImuchukunda uvAcha
10510451 vimohito.ayaM jana Isha mAyayA tvadIyayA tvAM na bhajatyanarthadR^ik
10510453 sukhAya duHkhaprabhaveShu sajjate gR^iheShu yoShitpuruShashcha va~nchitaH
10510461 labdhvA jano durlabhamatra mAnuShaM
10510462 katha~nchidavya~Ngamayatnato.anagha
10510463 pAdAravindaM na bhajatyasanmatir
10510464 gR^ihAndhakUpe patito yathA pashuH
10510471 mamaiSha kAlo.ajita niShphalo gato rAjyashriyonnaddhamadasya bhUpateH
10510473 martyAtmabuddheH sutadArakoshabhUShvAsajjamAnasya durantachintayA
10510481 kalevare.asminghaTakuDyasannibhe
10510482 nirUDhamAno naradeva ityaham
10510483 vR^ito rathebhAshvapadAtyanIkapair
10510484 gAM paryaTaMstvAgaNayansudurmadaH
10510491 pramattamuchchairitikR^ityachintayA pravR^iddhalobhaM viShayeShu lAlasam
10510493 tvamapramattaH sahasAbhipadyase kShullelihAno.ahirivAkhumantakaH
10510501 purA rathairhemapariShkR^itaishcharan
10510502 mataMgajairvA naradevasaMj~nitaH
10510503 sa eva kAlena duratyayena te
10510504 kalevaro viTkR^imibhasmasaMj~nitaH
10510511 nirjitya dikchakramabhUtavigraho varAsanasthaH samarAjavanditaH
10510513 gR^iheShu maithunyasukheShu yoShitAM krIDAmR^igaH pUruSha Isha nIyate
10510521 karoti karmANi tapaHsuniShThito nivR^ittabhogastadapekShayAdadat
10510523 punashcha bhUyAsamahaM svarADiti pravR^iddhatarSho na sukhAya kalpate
10510531 bhavApavargo bhramato yadA bhavejjanasya tarhyachyuta satsamAgamaH
10510533 satsa~Ngamo yarhi tadaiva sadgatau parAvareshe tvayi jAyate matiH
10510541 manye mamAnugraha Isha te kR^ito rAjyAnubandhApagamo yadR^ichChayA
10510543 yaH prArthyate sAdhubhirekacharyayA vanaM vivikShadbhirakhaNDabhUmipaiH
10510551 na kAmaye.anyaM tava pAdasevanAdaki~nchanaprArthyatamAdvaraM vibho
10510553 ArAdhya kastvAM hyapavargadaM hare vR^iNIta Aryo varamAtmabandhanam
10510561 tasmAdvisR^ijyAshiSha Isha sarvato rajastamaHsattvaguNAnubandhanAH
10510563 nira~njanaM nirguNamadvayaM paraM tvAM j~nAptimAtraM puruShaM vrajAmyaham
10510571 chiramiha vR^ijinArtastapyamAno.anutApair
10510572 avitR^iShaShaDamitro.alabdhashAntiH katha~nchit
10510573 sharaNada samupetastvatpadAbjaM parAtman
10510574 abhayamR^itamashokaM pAhi mApannamIsha
10510580 shrIbhagavAnuvAcha
10510581 sArvabhauma mahArAja matiste vimalorjitA
10510583 varaiH pralobhitasyApi na kAmairvihatA yataH
10510591 pralobhito varairyattvamapramAdAya viddhi tat
10510593 na dhIrekAntabhaktAnAmAshIrbhirbhidyate kvachit
10510601 yu~njAnAnAmabhaktAnAM prANAyAmAdibhirmanaH
10510603 akShINavAsanaM rAjandR^ishyate punarutthitam
10510611 vicharasva mahIM kAmaM mayyAveshitamAnasaH
10510613 astvevaM nityadA tubhyaM bhaktirmayyanapAyinI
10510621 kShAtradharmasthito jantUnnyavadhIrmR^igayAdibhiH
10510623 samAhitastattapasA jahyaghaM madupAshritaH
10510631 janmanyanantare rAjansarvabhUtasuhR^ittamaH
10510633 bhUtvA dvijavarastvaM vai mAmupaiShyasi kevalam
10520010 shrIshuka uvAcha
10520011 itthaM so.anagrahIto.anga kR^iShNenekShvAku nandanaH
10520013 taM parikramya sannamya nishchakrAma guhAmukhAt
10520021 saMvIkShya kShullakAnmartyAnpashUnvIrudvanaspatIn
10520023 matvA kaliyugaM prAptaM jagAma dishamuttarAm
10520031 tapaHshraddhAyuto dhIro niHsa~Ngo muktasaMshayaH
10520033 samAdhAya manaH kR^iShNe prAvishadgandhamAdanam
10520041 badaryAshramamAsAdya naranArAyaNAlayam
10520043 sarvadvandvasahaH shAntastapasArAdhayaddharim
10520051 bhagavAnpunarAvrajya purIM yavanaveShTitAm
10520053 hatvA mlechChabalaM ninye tadIyaM dvArakAM dhanam
10520061 nIyamAne dhane gobhirnR^ibhishchAchyutachoditaiH
10520063 AjagAma jarAsandhastrayoviMshatyanIkapaH
10520071 vilokya vegarabhasaM ripusainyasya mAdhavau
10520073 manuShyacheShTAmApannau rAjandudruvaturdrutam
10520081 vihAya vittaM prachuramabhItau bhIrubhItavat
10520083 padbhyAM palAshAbhyAM chelaturbahuyojanam
10520091 palAyamAnau tau dR^iShTvA mAgadhaH prahasanbalI
10520093 anvadhAvadrathAnIkairIshayorapramANavit
10520101 pradrutya dUraM saMshrAntau tu~NgamAruhatAM girim
10520103 pravarShaNAkhyaM bhagavAnnityadA yatra varShati
10520111 girau nilInAvAj~nAya nAdhigamya padaM nR^ipa
10520113 dadAha girimedhobhiH samantAdagnimutsR^ijan
10520121 tata utpatya tarasA dahyamAnataTAdubhau
10520123 dashaikayojanAttu~NgAnnipetaturadho bhuvi
10520131 alakShyamANau ripuNA sAnugena yadUttamau
10520133 svapuraM punarAyAtau samudraparikhAM nR^ipa
10520141 so.api dagdhAviti mR^iShA manvAno balakeshavau
10520143 balamAkR^iShya sumahanmagadhAnmAgadho yayau
10520151 AnartAdhipatiH shrImAnraivato raivatIM sutAm
10520153 brahmaNA choditaH prAdAdbalAyeti puroditam
10520161 bhagavAnapi govinda upayeme kurUdvaha
10520163 vaidarbhIM bhIShmakasutAM shriyo mAtrAM svayaMvare
10520171 pramathya tarasA rAj~naH shAlvAdIMshchaidyapakShagAn
10520173 pashyatAM sarvalokAnAM tArkShyaputraH sudhAmiva
10520180 shrIrAjovAcha
10520181 bhagavAnbhIShmakasutAM rukmiNIM ruchirAnanAm
10520183 rAkShasena vidhAnena upayema iti shrutam
10520191 bhagavanshrotumichChAmi kR^iShNasyAmitatejasaH
10520193 yathA mAgadhashAlvAdInjitvA kanyAmupAharat
10520201 brahmankR^iShNakathAH puNyA mAdhvIrlokamalApahAH
10520203 ko nu tR^ipyeta shR^iNvAnaH shrutaj~no nityanUtanAH
10520210 shrIbAdarAyaNiruvAcha
10520211 rAjAsIdbhIShmako nAma vidarbhAdhipatirmahAn
10520213 tasya pa~nchAbhavanputrAH kanyaikA cha varAnanA
10520221 rukmyagrajo rukmaratho rukmabAhuranantaraH
10520223 rukmakesho rukmamAlI rukmiNyeShA svasA satI
10520231 sopashrutya mukundasya rUpavIryaguNashriyaH
10520233 gR^ihAgatairgIyamAnAstaM mene sadR^ishaM patim
10520241 tAM buddhilakShaNaudArya rUpashIlaguNAshrayAm
10520243 kR^iShNashcha sadR^ishIM bhAryAM samudvoDhuM mano dadhe
10520251 bandhUnAmichChatAM dAtuM kR^iShNAya bhaginIM nR^ipa
10520253 tato nivArya kR^iShNadviDrukmI chaidyamamanyata
10520261 tadavetyAsitApA~NgI vaidarbhI durmanA bhR^isham
10520263 vichintyAptaM dvijaM ka~nchitkR^iShNAya prAhiNoddrutam
10520271 dvArakAM sa samabhyetya pratIhAraiH praveshitaH
10520273 apashyadAdyaM puruShamAsInaM kA~nchanAsane
10520281 dR^iShTvA brahmaNyadevastamavaruhya nijAsanAt
10520283 upaveshyArhayAM chakre yathAtmAnaM divaukasaH
10520291 taM bhuktavantaM vishrAntamupagamya satAM gatiH
10520293 pANinAbhimR^ishanpAdAvavyagrastamapR^ichChata
10520301 kachchiddvijavarashreShTha dharmaste vR^iddhasammataH
10520303 vartate nAtikR^ichChreNa santuShTamanasaH sadA
10520311 santuShTo yarhi varteta brAhmaNo yena kenachit
10520313 ahIyamAnaH svaddharmAtsa hyasyAkhilakAmadhuk
10520321 asantuShTo.asakR^illokAnApnotyapi sureshvaraH
10520323 aki~nchano.api santuShTaH shete sarvA~NgavijvaraH
10520331 viprAnsvalAbhasantuShTAnsAdhUnbhUtasuhR^ittamAn
10520333 niraha~NkAriNaH shAntAnnamasye shirasAsakR^it
10520341 kachchidvaH kushalaM brahmanrAjato yasya hi prajAH
10520343 sukhaM vasanti viShaye pAlyamAnAH sa me priyaH
10520351 yatastvamAgato durgaM nistIryeha yadichChayA
10520353 sarvaM no brUhyaguhyaM chetkiM kAryaM karavAma te
10520361 evaM sampR^iShTasamprashno brAhmaNaH parameShThinA
10520363 lIlAgR^ihItadehena tasmai sarvamavarNayat
10520370 shrIrukmiNyuvAcha
10520371 shrutvA guNAnbhuvanasundara shR^iNvatAM te
10520372 nirvishya karNavivarairharato.a~NgatApam
10520373 rUpaM dR^ishAM dR^ishimatAmakhilArthalAbhaM
10520374 tvayyachyutAvishati chittamapatrapaM me
10520381 kA tvA mukunda mahatI kulashIlarUpa
10520382 vidyAvayodraviNadhAmabhirAtmatulyam
10520383 dhIrA patiM kulavatI na vR^iNIta kanyA
10520384 kAle nR^isiMha naralokamano.abhirAmam
10520391 tanme bhavAnkhalu vR^itaH patira~Nga jAyAm
10520392 AtmArpitashcha bhavato.atra vibho vidhehi
10520393 mA vIrabhAgamabhimarshatu chaidya ArAd
10520394 gomAyuvanmR^igapaterbalimambujAkSha
10520401 pUrteShTadattaniyamavratadevavipra
10520402 gurvarchanAdibhiralaM bhagavAnpareshaH
10520403 ArAdhito yadi gadAgraja etya pANiM
10520404 gR^ihNAtu me na damaghoShasutAdayo.anye
10520411 shvo bhAvini tvamajitodvahane vidarbhAn
10520412 guptaH sametya pR^itanApatibhiH parItaH
10520413 nirmathya chaidyamagadhendrabalaM prasahya
10520414 mAM rAkShasena vidhinodvaha vIryashulkAm
10520421 antaHpurAntaracharImanihatya bandhUn
10520422 tvAmudvahe kathamiti pravadAmyupAyam
10520423 pUrvedyurasti mahatI kuladevayAtrA
10520424 yasyAM bahirnavavadhUrgirijAmupeyAt
10520431 yasyA~Nghripa~NkajarajaHsnapanaM mahAnto
10520432 vA~nChantyumApatirivAtmatamo.apahatyai
10520433 yarhyambujAkSha na labheya bhavatprasAdaM
10520434 jahyAmasUnvratakR^ishAnshatajanmabhiH syAt
10520440 brAhmaNa uvAcha
10520441 ityete guhyasandeshA yadudeva mayAhR^itAH
10520443 vimR^ishya kartuM yachchAtra kriyatAM tadanantaram
10530010 shrIshuka uvAcha
10530011 vaidarbhyAH sa tu sandeshaM nishamya yadunandanaH
10530013 pragR^ihya pANinA pANiM prahasannidamabravIt
10530020 shrIbhagavAnuvAcha
10530021 tathAhamapi tachchitto nidrAM cha na labhe nishi
10530023 vedAhamrukmiNA dveShAnmamodvAho nivAritaH
10530031 tAmAnayiShya unmathya rAjanyApasadAnmR^idhe
10530033 matparAmanavadyA~NgImedhaso.agnishikhAmiva
10530040 shrIshuka uvAcha
10530041 udvAharkShaM cha vij~nAya rukmiNyA madhusUdanaH
10530043 rathaH saMyujyatAmAshu dAruketyAha sArathim
10530051 sa chAshvaiH shaibyasugrIva meghapuShpabalAhakaiH
10530053 yuktaM rathamupAnIya tasthau prA~njaliragrataH
10530061 Aruhya syandanaM shaurirdvijamAropya tUrNagaiH
10530063 AnartAdekarAtreNa vidarbhAnagamaddhayaiH
10530071 rAjA sa kuNDinapatiH putrasnehavashAnugaH
10530073 shishupAlAya svAM kanyAM dAsyankarmANyakArayat
10530081 puraM sammR^iShTasaMsikta mArgarathyAchatuShpatham
10530083 chitradhvajapatAkAbhistoraNaiH samala~NkR^itam
10530091 sraggandhamAlyAbharaNairvirajo.ambarabhUShitaiH
10530093 juShTaM strIpuruShaiH shrImad gR^ihairagurudhUpitaiH
10530101 pitR^IndevAnsamabhyarchya viprAMshcha vidhivannR^ipa
10530103 bhojayitvA yathAnyAyaM vAchayAmAsa ma~Ngalam
10530111 susnAtAM sudatIM kanyAM kR^itakautukama~NgalAm
10530113 AhatAMshukayugmena bhUShitAM bhUShaNottamaiH
10530121 chakruH sAmargyajurmantrairvadhvA rakShAM dvijottamAH
10530123 purohito.atharvavidvai juhAva grahashAntaye
10530131 hiraNyarUpya vAsAMsi tilAMshcha guDamishritAn
10530133 prAdAddhenUshcha viprebhyo rAjA vidhividAM varaH
10530141 evaM chedipatI rAjA damaghoShaH sutAya vai
10530143 kArayAmAsa mantraj~naiH sarvamabhyudayochitam
10530151 madachyudbhirgajAnIkaiH syandanairhemamAlibhiH
10530153 pattyashvasa~NkulaiH sainyaiH parItaH kuNdInaM yayau
10530161 taM vai vidarbhAdhipatiH samabhyetyAbhipUjya cha
10530163 niveshayAmAsa mudA kalpitAnyaniveshane
10530171 tatra shAlvo jarAsandho dantavakro vidUrathaH
10530173 AjagmushchaidyapakShIyAH pauNDrakAdyAH sahasrashaH
10530181 kR^iShNarAmadviSho yattAH kanyAM chaidyAya sAdhitum
10530183 yadyAgatya haretkR^iShno rAmAdyairyadubhirvR^itaH
10530191 yotsyAmaH saMhatAstena iti nishchitamAnasAH
10530193 AjagmurbhUbhujaH sarve samagrabalavAhanAH
10530201 shrutvaitadbhagavAnrAmo vipakShIya nR^ipodyamam
10530203 kR^iShNaM chaikaM gataM hartuM kanyAM kalahasha~NkitaH
10530211 balena mahatA sArdhaM bhrAtR^isnehapariplutaH
10530213 tvaritaH kuNDinaM prAgAdgajAshvarathapattibhiH
10530221 bhIShmakanyA varArohA kA~NkShantyAgamanaM hareH
10530223 pratyApattimapashyantI dvijasyAchintayattadA
10530231 aho triyAmAntarita udvAho me.alparAdhasaH
10530233 nAgachChatyaravindAkSho nAhaM vedmyatra kAraNam
10530235 so.api nAvartate.adyApi matsandeshaharo dvijaH
10530241 api mayyanavadyAtmA dR^iShTvA ki~nchijjugupsitam
10530243 matpANigrahaNe nUnaM nAyAti hi kR^itodyamaH
10530251 durbhagAyA na me dhAtA nAnukUlo maheshvaraH
10530253 devI vA vimukhI gaurI rudrANI girijA satI
10530261 evaM chintayatI bAlA govindahR^itamAnasA
10530263 nyamIlayata kAlaj~nA netre chAshrukalAkule
10530271 evaM vadhvAH pratIkShantyA govindAgamanaM nR^ipa
10530273 vAma Ururbhujo netramasphuranpriyabhAShiNaH
10530281 atha kR^iShNavinirdiShTaH sa eva dvijasattamaH
10530283 antaHpuracharIM devIM rAjaputrImdadarsha ha
10530291 sA taM prahR^iShTavadanamavyagrAtmagatiM satI
10530293 AlakShya lakShaNAbhij~nA samapR^ichChachChuchismitA
10530301 tasyA AvedayatprAptaM shashaMsa yadunandanam
10530303 uktaM cha satyavachanamAtmopanayanaM prati
10530311 tamAgataM samAj~nAya vaidarbhI hR^iShTamAnasA
10530313 na pashyantI brAhmaNAya priyamanyannanAma sA
10530321 prAptau shrutvA svaduhiturudvAhaprekShaNotsukau
10530323 abhyayAttUryaghoSheNa rAmakR^iShNau samarhaNaiH
10530331 madhuparkamupAnIya vAsAMsi virajAMsi saH
10530333 upAyanAnyabhIShTAni vidhivatsamapUjayat
10530341 tayorniveshanaM shrImadupAkalpya mahAmatiH
10530343 sasainyayoH sAnugayorAtithyaM vidadhe yathA
10530351 evaM rAj~nAM sametAnAM yathAvIryaM yathAvayaH
10530353 yathAbalaM yathAvittaM sarvaiH kAmaiH samarhayat
10530361 kR^iShNamAgatamAkarNya vidarbhapuravAsinaH
10530363 Agatya netrA~njalibhiH papustanmukhapa~Nkajam
10530371 asyaiva bhAryA bhavituM rukmiNyarhati nAparA
10530373 asAvapyanavadyAtmA bhaiShmyAH samuchitaH patiH
10530381 ki~nchitsucharitaM yannastena tuShTastrilokakR^it
10530383 anugR^ihNAtu gR^ihNAtu vaidarbhyAH pANimachyutaH
10530391 evaM premakalAbaddhA vadanti sma puraukasaH
10530393 kanyA chAntaHpurAtprAgAdbhaTairguptAmbikAlayam
10530401 padbhyAM viniryayau draShTuM bhavAnyAH pAdapallavam
10530403 sA chAnudhyAyatI samya~NmukundacharaNAmbujam
10530411 yatavA~NmAtR^ibhiH sArdhaM sakhIbhiH parivAritA
10530413 guptA rAjabhaTaiH shUraiH sannaddhairudyatAyudhaiH
10530415 mR^iDa~Ngasha~NkhapaNavAstUryabheryashcha jaghnire
10530421 nAnopahAra balibhirvAramukhyAH sahasrashaH
10530423 sraggandhavastrAbharaNairdvijapatnyaH svala~NkR^itAH
10530431 gAyantyashcha stuvantashcha gAyakA vAdyavAdakAH
10530433 parivArya vadhUM jagmuH sUtamAgadhavandinaH
10530441 AsAdya devIsadanaM dhautapAdakarAmbujA
10530443 upaspR^ishya shuchiH shAntA praviveshAmbikAntikam
10530451 tAM vai pravayaso bAlAM vidhij~nA viprayoShitaH
10530453 bhavAnIM vandayAM chakrurbhavapatnIM bhavAnvitAm
10530461 namasye tvAmbike.abhIkShNaM svasantAnayutAM shivAm
10530463 bhUyAtpatirme bhagavAnkR^iShNastadanumodatAm
10530471 adbhirgandhAkShatairdhUpairvAsaHsra~NmAlya bhUShaNaiH
10530473 nAnopahArabalibhiH pradIpAvalibhiH pR^ithak
10530481 viprastriyaH patimatIstathA taiH samapUjayat
10530483 lavaNApUpatAmbUla kaNThasUtraphalekShubhiH
10530491 tasyai striyastAH pradaduH sheShAM yuyujurAshiShaH
10530493 tAbhyo devyai namashchakre sheShAM cha jagR^ihe vadhUH
10530501 munivratamatha tyaktvA nishchakrAmAmbikAgR^ihAt
10530503 pragR^ihya pANinA bhR^ityAM ratnamudropashobhinA
10530511 tAM devamAyAmiva dhIramohinIM sumadhyamAM kuNDalamaNDitAnanAm
10530513 shyAmAM nitambArpitaratnamekhalAM vya~njatstanIM kuntalasha~NkitekShaNAm
10530521 shuchismitAM bimbaphalAdharadyuti shoNAyamAnadvijakundakuDmalAm
10530523 padA chalantIM kalahaMsagAminIM si~njatkalAnUpuradhAmashobhinA
10530531 vilokya vIrA mumuhuH samAgatA yashasvinastatkR^itahR^ichChayArditAH
10530533 yAM vIkShya te nR^ipatayastadudArahAsa vrIdAvalokahR^itachetasa ujjhitAstrAH
10530541 petuH kShitau gajarathAshvagatA vimUDhA yAtrAchChalena haraye.arpayatIM svashobhAm
10530543 saivaM shanaishchalayatI chalapadmakoshau prAptiM tadA bhagavataH prasamIkShamANA
10530551 utsArya vAmakarajairalakAnapa~NgaiH prAptAnhriyaikShata nR^ipAndadR^ishe.achyutaM cha
10530553 tAM rAjakanyAM rathamArurakShatIM jahAra kR^iShNo dviShatAM samIkShatAm
10530561 rathaM samAropya suparNalakShaNaM rAjanyachakraM paribhUya mAdhavaH
10530563 tato yayau rAmapurogamaH shanaiH shR^igAlamadhyAdiva bhAgahR^iddhariH
10530571 taM mAninaH svAbhibhavaM yashaHkShayaM
10530572 pare jarAsandhamukhA na sehire
10530573 aho dhigasmAnyasha AttadhanvanAM
10530574 gopairhR^itaM keshariNAM mR^igairiva
10540010 shrIshuka uvAcha
10540011 iti sarve susaMrabdhA vAhAnAruhya daMshitAH
10540013 svaiH svairbalaiH parikrAntA anvIyurdhR^itakArmukAH
10540021 tAnApatata Alokya yAdavAnIkayUthapAH
10540023 tasthustatsammukhA rAjanvisphUrjya svadhanUMShi te
10540031 ashvapR^iShThe gajaskandhe rathopasthe.astra kovidAH
10540033 mumuchuH sharavarShANi meghA adriShvapo yathA
10540041 patyurbalaM sharAsAraishChannaM vIkShya sumadhyamA
10540043 savrIDmaikShattadvaktraM bhayavihvalalochanA
10540051 prahasya bhagavAnAha mA sma bhairvAmalochane
10540053 vina~NkShyatyadhunaivaitattAvakaiH shAtravaM balam
10540061 teShAM tadvikramaM vIrA gadasa~NkarShanAdayaH
10540063 amR^iShyamANA nArAchairjaghnurhayagajAnrathAn
10540071 petuH shirAMsi rathinAmashvinAM gajinAM bhuvi
10540073 sakuNDalakirITAni soShNIShANi cha koTishaH
10540081 hastAH sAsigadeShvAsAH karabhA Uravo.a~NghrayaH
10540083 ashvAshvataranAgoShTra kharamartyashirAMsi cha
10540091 hanyamAnabalAnIkA vR^iShNibhirjayakA~NkShibhiH
10540093 rAjAno vimukhA jagmurjarAsandhapuraHsarAH
10540101 shishupAlaM samabhyetya hR^itadAramivAturam
10540103 naShTatviShaM gatotsAhaM shuShyadvadanamabruvan
10540111 bho bhoH puruShashArdUla daurmanasyamidaM tyaja
10540113 na priyApriyayo rAjanniShThA dehiShu dR^ishyate
10540121 yathA dArumayI yoShitnR^ityate kuhakechChayA
10540123 evamIshvaratantro.ayamIhate sukhaduHkhayoH
10540131 shaureH saptadashAhaM vai saMyugAni parAjitaH
10540133 trayoviMshatibhiH sainyairjigye ekamahaM param
10540141 tathApyahaM na shochAmi na prahR^iShyAmi karhichit
10540143 kAlena daivayuktena jAnanvidrAvitaM jagat
10540151 adhunApi vayaM sarve vIrayUthapayUthapAH
10540153 parAjitAH phalgutantrairyadubhiH kR^iShNapAlitaiH
10540161 ripavo jigyuradhunA kAla AtmAnusAriNi
10540163 tadA vayaM vijeShyAmo yadA kAlaH pradakShiNaH
10540170 shrIshuka uvAcha
10540171 evaM prabodhito mitraishchaidyo.agAtsAnugaH puram
10540173 hatasheShAH punaste.api yayuH svaM svaM puraM nR^ipAH
10540181 rukmI tu rAkShasodvAhaM kR^iShNadviDasahansvasuH
10540183 pR^iShThato.anvagamatkR^iShNamakShauhiNyA vR^ito balI
10540191 rukmyamarShI susaMrabdhaH shR^iNvatAM sarvabhUbhujAm
10540193 pratijaj~ne mahAbAhurdaMshitaH sasharAsanaH
10540201 ahatvA samare kR^iShNamapratyUhya cha rukmiNIm
10540203 kuNDinaM na pravekShyAmi satyametadbravImi vaH
10540211 ityuktvA rathamAruhya sArathiM prAha satvaraH
10540213 chodayAshvAnyataH kR^iShNaH tasya me saMyugaM bhavet
10540221 adyAhaM nishitairbANairgopAlasya sudurmateH
10540223 neShye vIryamadaM yena svasA me prasabhaM hR^itA
10540231 vikatthamAnaH kumatirIshvarasyApramANavit
10540233 rathenaikena govindaM tiShTha tiShThetyathAhvayat
10540241 dhanurvikR^iShya sudR^iDhaM jaghne kR^iShNaM tribhiH sharaiH
10540243 Aha chAtra kShaNaM tiShTha yadUnAM kulapAMsana
10540251 yatra yAsi svasAraM me muShitvA dhvA~NkShavaddhaviH
10540253 hariShye.adya madaM manda mAyinaH kUTayodhinaH
10540261 yAvanna me hato bANaiH shayIthA mu~ncha dArIkAm
10540263 smayankR^iShNo dhanushChittvA ShaDbhirvivyAdha rukmiNam
10540271 aShTabhishchaturo vAhAndvAbhyAM sUtaM dhvajaM tribhiH
10540273 sa chAnyaddhanurAdhAya kR^iShNaM vivyAdha pa~nchabhiH
10540281 taistAditaH sharaughaistu chichCheda dhanurachyutaH
10540283 punaranyadupAdatta tadapyachChinadavyayaH
10540291 parighaM paTTishaM shUlaM charmAsI shaktitomarau
10540293 yadyadAyudhamAdatta tatsarvaM so.achChinaddhariH
10540301 tato rathAdavaplutya khaDgapANirjighAMsayA
10540303 kR^iShNamabhyadravatkruddhaH pata~Nga iva pAvakam
10540311 tasya chApatataH khaDgaM tilashashcharma cheShubhiH
10540313 ChittvAsimAdade tigmaM rukmiNaM hantumudyataH
10540321 dR^iShTvA bhrAtR^ivadhodyogaM rukmiNI bhayavihvalA
10540323 patitvA pAdayorbharturuvAcha karuNaM satI
10540330 shrIrukmiNyuvAcha
10540331 yogeshvarAprameyAtmandevadeva jagatpate
10540333 hantuM nArhasi kalyANa bhrAtaraM me mahAbhuja
10540340 shrIshuka uvAcha
10540341 tayA paritrAsavikampitA~NgayA shuchAvashuShyanmukharuddhakaNThayA
10540343 kAtaryavisraMsitahemamAlayA gR^ihItapAdaH karuNo nyavartata
10540351 chailena baddhvA tamasAdhukArINaM sashmashrukeshaM pravapanvyarUpayat
10540353 tAvanmamarduH parasainyamadbhutaM yadupravIrA nalinIM yathA gajAH
10540361 kR^iShNAntikamupavrajya dadR^ishustatra rukmiNam
10540363 tathAbhUtaM hataprAyaM dR^iShTvA sa~NkarShaNo vibhuH
10540365 vimuchya baddhaM karuNo bhagavAnkR^iShNamabravIt
10540371 asAdhvidaM tvayA kR^iShNa kR^itamasmajjugupsitam
10540373 vapanaM shmashrukeshAnAM vairUpyaM suhR^ido vadhaH
10540381 maivAsmAnsAdhvyasUyethA bhrAturvairUpyachintayA
10540383 sukhaduHkhado na chAnyo.asti yataH svakR^itabhukpumAn
10540391 bandhurvadhArhadoSho.api na bandhorvadhamarhati
10540393 tyAjyaH svenaiva doSheNa hataH kiM hanyate punaH
10540401 kShatriyANAmayaM dharmaH prajApativinirmitaH
10540403 bhrAtApi bhrAtaraM hanyAdyena ghoratamastataH
10540411 rAjyasya bhUmervittasya striyo mAnasya tejasaH
10540413 mAnino.anyasya vA hetoH shrImadAndhAH kShipanti hi
10540421 taveyaM viShamA buddhiH sarvabhUteShu durhR^idAm
10540423 yanmanyase sadAbhadraM suhR^idAM bhadramaj~navat
10540431 Atmamoho nR^iNAmeva kalpate devamAyayA
10540433 suhR^iddurhR^idudAsIna iti dehAtmamAninAm
10540441 eka eva paro hyAtmA sarveShAmapi dehinAm
10540443 nAneva gR^ihyate mUDhairyathA jyotiryathA nabhaH
10540451 deha AdyantavAneSha dravyaprANaguNAtmakaH
10540453 AtmanyavidyayA kL^iptaH saMsArayati dehinam
10540461 nAtmano.anyena saMyogo viyogashchasataH sati
10540463 taddhetutvAttatprasiddherdR^igrUpAbhyAM yathA raveH
10540471 janmAdayastu dehasya vikriyA nAtmanaH kvachit
10540473 kalAnAmiva naivendormR^itirhyasya kuhUriva
10540481 yathA shayAna AtmAnaM viShayAnphalameva cha
10540483 anubhu~Nkte.apyasatyarthe tathApnotyabudho bhavam
10540491 tasmAdaj~nAnajaM shokamAtmashoShavimohanam
10540493 tattvaj~nAnena nirhR^itya svasthA bhava shuchismite
10540500 shrIshuka uvAcha
10540501 evaM bhagavatA tanvI rAmeNa pratibodhitA
10540503 vaimanasyaM parityajya mano buddhyA samAdadhe
10540511 prANAvasheSha utsR^iShTo dviDbhirhatabalaprabhaH
10540513 smaranvirUpakaraNaM vitathAtmamanorathaH
10540515 chakre bhojakaTaM nAma nivAsAya mahatpuram
10540521 ahatvA durmatiM kR^iShNamapratyUhya yavIyasIm
10540523 kuNDinaM na pravekShyAmItyuktvA tatrAvasadruShA
10540531 bhagavAnbhIShmakasutAmevaM nirjitya bhUmipAn
10540533 puramAnIya vidhivadupayeme kurUdvaha
10540541 tadA mahotsavo nR^INAM yadupuryAM gR^ihe gR^ihe
10540543 abhUdananyabhAvAnAM kR^iShNe yadupatau nR^ipa
10540551 narA nAryashcha muditAH pramR^iShTamaNikuNDalAH
10540553 pAribarhamupAjahrurvarayoshchitravAsasoH
10540561 sA vR^iShNipuryuttambhitendraketubhir
10540562 vichitramAlyAmbararatnatoraNaiH
10540563 babhau pratidvAryupakL^iptama~Ngalair
10540564 ApUrNakumbhAgurudhUpadIpakaiH
10540571 siktamArgA madachyudbhirAhUtapreShThabhUbhujAm
10540573 gajairdvAHsu parAmR^iShTa rambhApUgopashobhitA
10540581 kurusR^i~njayakaikeya vidarbhayadukuntayaH
10540583 mitho mumudire tasminsambhramAtparidhAvatAm
10540591 rukmiNyA haraNaM shrutvA gIyamAnaM tatastataH
10540593 rAjAno rAjakanyAshcha babhUvurbhR^ishavismitAH
10540601 dvArakAyAmabhUdrAjanmahAmodaH puraukasAm
10540603 rukmiNyA ramayopetaM dR^iShTvA kR^iShNaM shriyaH patim
10550010 shrIshuka uvAcha
10550011 kAmastu vAsudevAMsho dagdhaH prAgrudramanyunA
10550013 dehopapattaye bhUyastameva pratyapadyata
10550021 sa eva jAto vaidarbhyAM kR^iShNavIryasamudbhavaH
10550023 pradyumna iti vikhyAtaH sarvato.anavamaH pituH
10550031 taM shambaraH kAmarUpI hR^itvA tokamanirdasham
10550033 sa viditvAtmanaH shatruM prAsyodanvatyagAdgR^iham
10550041 taM nirjagAra balavAnmInaH so.apyaparaiH saha
10550043 vR^ito jAlena mahatA gR^ihIto matsyajIvibhiH
10550051 taM shambarAya kaivartA upAjahrurupAyanam
10550053 sUdA mahAnasaM nItvA vadyansudhitinAdbhutam
10550061 dR^iShTvA tadudare bAlammAyAvatyai nyavedayan
10550063 nArado.akathayatsarvaM tasyAH sha~NkitachetasaH
10550065 bAlasya tattvamutpattiM matsyodaraniveshanam
10550071 sA cha kAmasya vai patnI ratirnAma yashasvinI
10550073 patyurnirdagdhadehasya dehotpattimpratIkShatI
10550081 nirUpitA shambareNa sA sUdaudanasAdhane
10550083 kAmadevaM shishuM buddhvA chakre snehaM tadArbhake
10550091 nAtidIrgheNa kAlena sa kArShNi rUDhayauvanaH
10550093 janayAmAsa nArINAM vIkShantInAM cha vibhramam
10550101 sA tampatiM padmadalAyatekShaNaM pralambabAhuM naralokasundaram
10550103 savrIDahAsottabhitabhruvekShatI prItyopatasthe ratira~Nga saurataiH
10550111 tAmaha bhagavAnkArShNirmAtaste matiranyathA
10550113 mAtR^ibhAvamatikramya vartase kAminI yathA
10550120 ratiruvAcha
10550121 bhavAnnArAyaNasutaH shambareNa hR^ito gR^ihAt
10550123 ahaM te.adhikR^itA patnI ratiH kAmo bhavAnprabho
10550131 eSha tvAnirdashaM sindhAvakShipachChambaro.asuraH
10550133 matsyo.agrasIttadudarAditaH prApto bhavAnprabho
10550141 tamimaM jahi durdharShaM durjayaM shatrumAtmanaH
10550143 mAyAshatavidaM taM cha mAyAbhirmohanAdibhiH
10550151 parIshochati te mAtA kurarIva gataprajA
10550153 putrasnehAkulA dInA vivatsA gaurivAturA
10550161 prabhAShyaivaM dadau vidyAM pradyumnAya mahAtmane
10550163 mAyAvatI mahAmAyAM sarvamAyAvinAshinIm
10550171 sa cha shambaramabhyetya saMyugAya samAhvayat
10550173 aviShahyaistamAkShepaiH kShipansa~njanayankalim
10550181 so.adhikShipto durvAchobhiH padAhata ivoragaH
10550183 nishchakrAma gadApANiramarShAttAmralochanaH
10550191 gadAmAvidhya tarasA pradyumnAya mahAtmane
10550193 prakShipya vyanadannAdaM vajraniShpeShaniShThuram
10550201 tAmApatantIM bhagavAnpradyumno gadayA gadAm
10550203 apAsya shatrave kruddhaH prAhiNotsvagadAM nR^ipa
10550211 sa cha mAyAM samAshritya daiteyIM mayadarshitam
10550213 mumuche.astramayaM varShaM kArShNau vaihAyaso.asuraH
10550221 bAdhyamAno.astravarSheNa raukmiNeyo mahArathaH
10550223 sattvAtmikAM mahAvidyAM sarvamAyopamardinIm
10550231 tato gauhyakagAndharva paishAchoragarAkShasIH
10550233 prAyu~Nkta shatasho daityaH kArShNirvyadhamayatsa tAH
10550241 nishAtamasimudyamya sakirITaM sakuNDalam
10550243 shambarasya shiraH kAyAttAmrashmashrvojasAharat
10550251 AkIryamANo divijaiH stuvadbhiH kusumotkaraiH
10550253 bhAryayAmbarachAriNyA puraM nIto vihAyasA
10550261 antaHpuravaraM rAjanlalanAshatasa~Nkulam
10550263 vivesha patnyA gaganAdvidyuteva balAhakaH
10550271 taM dR^iShTvA jaladashyAmaM pItakausheyavAsasam
10550273 pralambabAhuM tAmrAkShaM susmitaM ruchirAnanam
10550281 svala~NkR^itamukhAmbhojaM nIlavakrAlakAlibhiH
10550283 kR^iShNaM matvA striyo hrItA nililyustatra tatra ha
10550291 avadhArya shanairIShadvailakShaNyena yoShitaH
10550293 upajagmuH pramuditAH sastrI ratnaM suvismitAH
10550301 atha tatrAsitApA~NgI vaidarbhI valgubhAShiNI
10550303 asmaratsvasutaM naShTaM snehasnutapayodharA
10550311 ko nvayamnaravaidUryaH kasya vA kamalekShaNaH
10550313 dhR^itaH kayA vA jaThare keyaM labdhA tvanena vA
10550321 mama chApyAtmajo naShTo nIto yaH sUtikAgR^ihAt
10550323 etattulyavayorUpo yadi jIvati kutrachit
10550331 kathaM tvanena samprAptaM sArUpyaM shAr~NgadhanvanaH
10550333 AkR^ityAvayavairgatyA svarahAsAvalokanaiH
10550341 sa eva vA bhavennUnaM yo me garbhe dhR^ito.arbhakaH
10550343 amuShminprItiradhikA vAmaH sphurati me bhujaH
10550351 evaM mImAMsamaNAyAM vaidarbhyAM devakIsutaH
10550353 devakyAnakadundubhyAmuttamaHshloka Agamat
10550361 vij~nAtArtho.api bhagavAMstUShNImAsa janArdanaH
10550363 nArado.akathayatsarvaM shambarAharaNAdikam
10550371 tachChrutvA mahadAshcharyaM kR^iShNAntaHpurayoShitaH
10550373 abhyanandanbahUnabdAnnaShTaM mR^itamivAgatam
10550381 devakI vasudevashcha kR^iShNarAmau tathA striyaH
10550383 dampatI tau pariShvajya rukmiNI cha yayurmudam
10550391 naShTaM pradyumnamAyAtamAkarNya dvArakaukasaH
10550393 aho mR^ita ivAyAto bAlo diShTyeti hAbruvan
10550401 yaM vai muhuH pitR^isarUpanijeshabhAvAs
10550402 tanmAtaro yadabhajanraharUDhabhAvAH
10550403 chitraM na tatkhalu ramAspadabimbabimbe
10550404 kAme smare.akShaviShaye kimutAnyanAryaH
10560010 shrIshuka uvAcha
10560011 satrAjitaH svatanayAM kR^iShNAya kR^itakilbiShaH
10560013 syamantakena maNinA svayamudyamya dattavAn
10560020 shrIrAjovAcha
10560021 satrAjitaH kimakarodbrahmankR^iShNasya kilbiShaH
10560023 syamantakaH kutastasya kasmAddattA sutA hareH
10560030 shrIshuka uvAcha
10560031 AsItsatrAjitaH sUryo bhaktasya paramaH sakhA
10560033 prItastasmai maNiM prAdAtsa cha tuShTaH syamantakam
10560041 sa taM bibhranmaNiM kaNThe bhrAjamAno yathA raviH
10560043 praviShTo dvArakAM rAjantejasA nopalakShitaH
10560051 taM vilokya janA dUrAttejasA muShTadR^iShTayaH
10560053 dIvyate.akShairbhagavate shashaMsuH sUryasha~NkitAH
10560061 nArAyaNa namaste.astu sha~NkhachakragadAdhara
10560063 dAmodarAravindAkSha govinda yadunandana
10560071 eSha AyAti savitA tvAM didR^ikShurjagatpate
10560073 muShNangabhastichakreNa nR^iNAM chakShUMShi tigmaguH
10560081 nanvanvichChanti te mArgaM trIlokyAM vibudharShabhAH
10560083 j~nAtvAdya gUDhaM yaduShu draShTuM tvAM yAtyajaH prabho
10560090 shrIshuka uvAcha
10560091 nishamya bAlavachanaM prahasyAmbujalochanaH
10560093 prAha nAsau ravirdevaH satrAjinmaNinA jvalan
10560101 satrAjitsvagR^ihaM shrImatkR^itakautukama~Ngalam
10560103 pravishya devasadane maNiM viprairnyaveshayat
10560111 dine dine svarNabhArAnaShTau sa sR^ijati prabho
10560113 durbhikShamAryariShTAni sarpAdhivyAdhayo.ashubhAH
10560115 na santi mAyinastatra yatrAste.abhyarchito maNiH
10560121 sa yAchito maNiM kvApi yadurAjAya shauriNA
10560123 naivArthakAmukaH prAdAdyAch~nAbha~Ngamatarkayan
10560131 tamekadA maNiM kaNThe pratimuchya mahAprabham
10560133 praseno hayamAruhya mR^igAyAM vyacharadvane
10560141 prasenaM sahayaM hatvA maNimAchChidya kesharI
10560143 giriM visha~njAmbavatA nihato maNimichChatA
10560151 so.api chakre kumArasya maNiM krIDanakaM bile
10560153 apashyanbhrAtaraM bhrAtA satrAjitparyatapyata
10560161 prAyaH kR^iShNena nihato maNigrIvo vanaM gataH
10560163 bhrAtA mameti tachChrutvA karNe karNe.ajapa~njanAH
10560171 bhagavAMstadupashrutya duryasho liptamAtmani
10560173 mArShTuM prasenapadavImanvapadyata nAgaraiH
10560181 hataM prasenaM ashvaM cha vIkShya keshariNA vane
10560183 taM chAdripR^iShThe nihatamR^ikSheNa dadR^ishurjanAH
10560191 R^ikSharAjabilaM bhImamandhena tamasAvR^itam
10560193 eko vivesha bhagavAnavasthApya bahiH prajAH
10560201 tatra dR^iShTvA maNipreShThaM bAlakrIDanakaM kR^itam
10560203 hartuM kR^itamatistasminnavatasthe.arbhakAntike
10560211 tamapUrvaM naraM dR^iShTvA dhAtrI chukrosha bhItavat
10560213 tachChrutvAbhyadravatkruddho jAmbavAnbalinAM varaH
10560221 sa vai bhagavatA tena yuyudhe svAmInAtmanaH
10560223 puruShamprAkR^itaM matvA kupito nAnubhAvavit
10560231 dvandvayuddhaM sutumulamubhayorvijigIShatoH
10560233 AyudhAshmadrumairdorbhiH kravyArthe shyenayoriva
10560241 AsIttadaShTAvimshAhamitaretaramuShTibhiH
10560243 vajraniShpeShaparuShairavishramamaharnisham
10560251 kR^iShNamuShTiviniShpAta niShpiShTA~Ngoru bandhanaH
10560253 kShINasattvaH svinnagAtrastamAhAtIva vismitaH
10560261 jAne tvAM saR^ivabhUtAnAM prANa ojaH saho balam
10560263 viShNuM purANapuruShaM prabhaviShNumadhIshvaram
10560271 tvaM hi vishvasR^ijAmsraShTA sR^iShTAnAmapi yachcha sat
10560273 kAlaH kalayatAmIshaH para AtmA tathAtmanAm
10560281 yasyeShadutkalitaroShakaTAkShamokShair
10560282 vartmAdishatkShubhitanakratimi~Ngalo.abdhiH
10560283 setuH kR^itaH svayasha ujjvalitA cha la~NkA
10560284 rakShaHshirAMsi bhuvi peturiShukShatAni
10560291 iti vij~nAtavIj~nAnamR^ikSharAjAnamachyutaH
10560293 vyAjahAra mahArAja bhagavAndevakIsutaH
10560301 abhimR^ishyAravindAkShaH pANinA shaMkareNa tam
10560303 kR^ipayA parayA bhaktaM meghagambhIrayA girA
10560311 maNihetoriha prAptA vayamR^ikShapate bilam
10560313 mithyAbhishApaM pramR^ijannAtmano maNinAmunA
10560321 ityuktaH svAM duhitaraM kanyAM jAmbavatIM mudA
10560323 arhaNArthamsa maNinA kR^iShNAyopajahAra ha
10560331 adR^iShTvA nirgamaM shaureH praviShTasya bilaM janAH
10560333 pratIkShya dvAdashAhAni duHkhitAH svapuraM yayuH
10560341 nishamya devakI devI rakmiNyAnakadundubhiH
10560343 suhR^ido j~nAtayo.ashochanbilAtkR^iShNamanirgatam
10560351 satrAjitaM shapantaste duHkhitA dvArakaukasaH
10560353 upatasthushchandrabhAgAM durgAM kR^iShNopalabdhaye
10560361 teShAM tu devyupasthAnAtpratyAdiShTAshiShA sa cha
10560363 prAdurbabhUva siddhArthaH sadAro harShayanhariH
10560371 upalabhya hR^iShIkeshaM mR^itaM punarivAgatam
10560373 saha patnyA maNigrIvaM sarve jAtamahotsavAH
10560381 satrAjitaM samAhUya sabhAyAM rAjasannidhau
10560383 prAptiM chAkhyAya bhagavAnmaNiM tasmai nyavedayat
10560391 sa chAtivrIDito ratnaM gR^ihItvAvA~NmukhastataH
10560393 anutapyamAno bhavanamagamatsvena pApmanA
10560401 so.anudhyAyaMstadevAghaM balavadvigrahAkulaH
10560403 kathaM mR^ijAmyAtmarajaH prasIdedvAchyutaH katham
10560411 kimkR^itvA sAdhu mahyaM syAnna shapedvA jano yathA
10560413 adIrghadarshanaM kShudraM mUDhaM draviNalolupam
10560421 dAsye duhitaraM tasmai strIratnaM ratnameva cha
10560423 upAyo.ayaM samIchInastasya shAntirna chAnyathA
10560431 evaM vyavasito buddhyA satrAjitsvasutAM shubhAm
10560433 maNiM cha svayamudyamya kR^iShNAyopajahAra ha
10560441 tAM satyabhAmAM bhagavAnupayeme yathAvidhi
10560443 bahubhiryAchitAM shIla rUpaudAryaguNAnvitAm
10560451 bhagavAnAha na maNiM pratIchChAmo vayaM nR^ipa
10560453 tavAstAM devabhaktasya vayaM cha phalabhAginaH
10570010 shrIbAdarAyaNiruvAcha
10570011 vij~nAtArtho.api govindo dagdhAnAkarNya pANDavAn
10570013 kuntIM cha kulyakaraNe saharAmo yayau kurUn
10570021 bhIShmaM kR^ipaM sa viduraM gAndhArIM droNameva cha
10570023 tulyaduHkhau cha sa~Ngamya hA kaShTamiti hochatuH
10570031 labdhvaitadantaraM rAjanshatadhanvAnamUchatuH
10570033 akrUrakR^itavarmANau maniH kasmAnna gR^ihyate
10570041 yo.asmabhyaM sampratishrutya kanyAratnaM vigarhya naH
10570043 kR^iShNAyAdAnna satrAjitkasmAdbhrAtaramanviyAt
10570051 evaM bhinnamatistAbhyAM satrAjitamasattamaH
10570053 shayAnamavadhIllobhAtsa pApaH kShINa jIvitaH
10570061 strINAM vikroshamAnAnAM krandantInAmanAthavat
10570063 hatvA pashUnsaunikavanmaNimAdAya jagmivAn
10570071 satyabhAmA cha pitaraM hataM vIkShya shuchArpitA
10570073 vyalapattAta tAteti hA hatAsmIti muhyatI
10570081 tailadroNyAM mR^itaM prAsya jagAma gajasAhvayam
10570083 kR^iShNAya viditArthAya taptAchakhyau piturvadham
10570091 tadAkarNyeshvarau rAjannanusR^itya nR^ilokatAm
10570093 aho naH paramaM kaShTamityasrAkShau vilepatuH
10570101 Agatya bhagavAMstasmAtsabhAryaH sAgrajaH puram
10570103 shatadhanvAnamArebhe hantuM hartuM maNiM tataH
10570111 so.api kR^itodyamaM j~nAtvA bhItaH prANaparIpsayA
10570113 sAhAyye kR^itavarmANamayAchata sa chAbravIt
10570121 nAhamIsvarayoH kuryAM helanaM rAmakR^iShNayoH
10570123 ko nu kShemAya kalpeta tayorvR^ijinamAcharan
10570131 kaMsaH sahAnugo.apIto yaddveShAttyAjitaH shriyA
10570133 jarAsandhaH saptadasha saMyugAdviratho gataH
10570141 pratyAkhyAtaH sa chAkrUraM pArShNigrAhamayAchata
10570143 so.apyAha ko virudhyeta vidvAnIshvarayorbalam
10570151 ya idaM lIlayA vishvaM sR^ijatyavati hanti cha
10570153 cheShTAM vishvasR^ijo yasya na vidurmohitAjayA
10570161 yaH saptahAyanaH shailamutpATyaikena pANinA
10570163 dadhAra lIlayA bAla uchChilIndhramivArbhakaH
10570171 namastasmai bhagavate kR^iShNAyAdbhutakarmaNe
10570173 anantAyAdibhUtAya kUTasthAyAtmane namaH
10570181 pratyAkhyAtaH sa tenApi shatadhanvA mahAmaNim
10570183 tasminnyasyAshvamAruhya shatayojanagaM yayau
10570191 garuDadhvajamAruhya rathaM rAmajanArdanau
10570193 anvayAtAM mahAvegairashvai rAjangurudruham
10570201 mithilAyAmupavane visR^ijya patitaM hayam
10570203 padbhyAmadhAvatsantrastaH kR^iShNo.apyanvadravadruShA
10570211 padAterbhagavAMstasya padAtistigmaneminA
10570213 chakreNa shira utkR^itya vAsasorvyachinonmaNim
10570221 alabdhamaNirAgatya kR^iShNa AhAgrajAntikam
10570223 vR^ithA hataH shatadhanurmaNistatra na vidyate
10570231 tata Aha balo nUnaM sa maNiH shatadhanvanA
10570233 kasmiMshchitpuruShe nyastastamanveSha puraM vraja
10570241 ahaM vaidehamichChAmi draShTuM priyatamaM mama
10570243 ityuktvA mithilAM rAjanvivesha yadanandanaH
10570251 taM dR^iShTvA sahasotthAya maithilaH prItamAnasaH
10570253 arhayAM Asa vidhivadarhaNIyaM samarhaNaiH
10570261 uvAsa tasyAM katichinmithilAyAM samA vibhuH
10570263 mAnitaH prItiyuktena janakena mahAtmanA
10570265 tato.ashikShadgadAM kAle dhArtarAShTraH suyodhanaH
10570271 keshavo dvArakAmetya nidhanaM shatadhanvanaH
10570273 aprAptiM cha maNeH prAha priyAyAH priyakR^idvibhuH
10570281 tataH sa kArayAmAsa kriyA bandhorhatasya vai
10570283 sAkaM suhR^idbhirbhagavAnyA yAH syuH sAmparAyikIH
10570291 akrUraH kR^itavarmA cha shrutvA shatadhanorvadham
10570293 vyUShaturbhayavitrastau dvArakAyAH prayojakau
10570301 akrUre proShite.ariShTAnyAsanvai dvArakaukasAm
10570303 shArIrA mAnasAstApA muhurdaivikabhautikAH
10570311 itya~Ngopadishantyeke vismR^itya prAgudAhR^itam
10570313 munivAsanivAse kiM ghaTetAriShTadarshanam
10570321 deve.avarShati kAshIshaH shvaphalkAyAgatAya vai
10570323 svasutAM gANdinIM prAdAttato.avarShatsma kAshiShu
10570331 tatsutastatprabhAvo.asAvakrUro yatra yatra ha
10570333 devo.abhivarShate tatra nopatApA na mArIkAH
10570341 iti vR^iddhavachaH shrutvA naitAvadiha kAraNam
10570343 iti matvA samAnAyya prAhAkrUraM janArdanaH
10570351 pUjayitvAbhibhAShyainaM kathayitvA priyAH kathAH
10570353 vij~natAkhilachitta j~naH smayamAna uvAcha ha
10570361 nanu dAnapate nyastastvayyAste shatadhanvanA
10570363 syamantako maniH shrImAnviditaH pUrvameva naH
10570371 satrAjito.anapatyatvAdgR^ihNIyurduhituH sutAH
10570373 dAyaM ninIyApaH piNDAnvimuchyarNaM cha sheShitam
10570381 tathApi durdharastvanyaistvayyAstAM suvrate maNiH
10570383 kintu mAmagrajaH samya~Nna pratyeti maNiM prati
10570391 darshayasva mahAbhAga bandhUnAM shAntimAvaha
10570393 avyuchChinnA makhAste.adya vartante rukmavedayaH
10570401 evaM sAmabhirAlabdhaH shvaphalkatanayo maNim
10570403 AdAya vAsasAchChannaH dadau sUryasamaprabham
10570411 syamantakaM darshayitvA j~nAtibhyo raja AtmanaH
10570413 vimR^ijya maNinA bhUyastasmai pratyarpayatprabhuH
10570421 yastvetadbhagavata Ishvarasya viShNor
10570422 vIryADhyaM vR^ijinaharaM suma~NgalaM cha
10570423 AkhyAnaM paThati shR^iNotyanusmaredvA
10570424 duShkIrtiM duritamapohya yAti shAntim
10580010 shrIshuka uvAcha
10580011 ekadA pANDavAndraShTuM pratItAnpuruShottamaH
10580013 indraprasthaM gataH shR^iImAnyuyudhAnAdibhirvR^itaH
10580021 dR^iShTvA tamAgataM pArthA mukundamakhileshvaram
10580023 uttasthuryugapadvIrAH prANA mukhyamivAgatam
10580031 pariShvajyAchyutaM vIrA a~Ngasa~NgahatainasaH
10580033 sAnurAgasmitaM vaktraM vIkShya tasya mudaM yayuH
10580041 yudhiShThirasya bhImasya kR^itvA pAdAbhivandanam
10580043 phAlgunaM parirabhyAtha yamAbhyAM chAbhivanditaH
10580051 paramAsana AsInaM kR^iShNA kR^iShNamaninditA
10580053 navoDhA vrIDitA ki~nchichChanairetyAbhyavandata
10580061 tathaiva sAtyakiH pArthaiH pUjitashchAbhivanditaH
10580063 niShasAdAsane.anye cha pUjitAH paryupAsata
10580071 pR^ithAmsamAgatya kR^itAbhivAdanastayAtihArdArdradR^ishAbhirambhitaH
10580073 ApR^iShTavAMstAM kushalaM sahasnuShAM pitR^iShvasAramparipR^iShTabAndhavaH
10580081 tamAha premavaiklavya ruddhakaNThAshrulochanA
10580083 smarantI tAnbahUnkleshAnkleshApAyAtmadarshanam
10580091 tadaiva kushalaM no.abhUtsanAthAste kR^itA vayam
10580093 j~natInnaH smaratA kR^iShNa bhrAtA me preShitastvayA
10580101 na te.asti svaparabhrAntirvishvasya suhR^idAtmanaH
10580103 tathApi smaratAM shashvatkleshAnhaMsi hR^idi sthitaH
10580110 yudhiShThira uvAcha
10580111 kiM na AcharitaM shreyo na vedAhamadhIshvara
10580113 yogeshvarANAM durdarsho yanno dR^iShTaH kumedhasAm
10580121 iti vai vArShikAnmAsAnrAj~nA so.abhyarthitaH sukham
10580123 janayannayanAnandamindraprasthaukasAM vibhuH
10580131 ekadA rathamAruhya vijayo vAnaradhvajam
10580133 gANDIvaM dhanurAdAya tUNau chAkShayasAyakau
10580141 sAkaM kR^iShNena sannaddho vihartuM vipinaM mahat
10580143 bahuvyAlamR^igAkIrNaM prAvishatparavIrahA
10580151 tatrAvidhyachCharairvyAghrAnshUkarAnmahiShAnrurUn
10580153 sharabhAngavayAnkhaDgAnhariNAnshashashallakAn
10580161 tAnninyuH ki~NkarA rAj~ne medhyAnparvaNyupAgate
10580163 tR^iTparItaH parishrAnto bibhatsuryamunAmagAt
10580171 tatropaspR^ishya vishadaM pItvA vAri mahArathau
10580173 kR^iShNau dadR^ishatuH kanyAM charantIM chArudarshanAm
10580181 tAmAsAdya varArohAM sudvijAM ruchirAnanAm
10580183 paprachCha preShitaH sakhyA phAlgunaH pramadottamAm
10580191 kA tvaM kasyAsi sushroNi kuto vA kiM chikIrShasi
10580193 manye tvAM patimichChantIM sarvaM kathaya shobhane
10580200 shrIkAlindyuvAcha
10580201 ahaM devasya saviturduhitA patimichChatI
10580203 viShNuM vareNyaM varadaM tapaH paramamAsthitaH
10580211 nAnyaM patiM vR^iNe vIra tamR^ite shrIniketanam
10580213 tuShyatAM me sa bhagavAnmukundo.anAthasaMshrayaH
10580221 kAlindIti samAkhyAtA vasAmi yamunAjale
10580223 nirmite bhavane pitrA yAvadachyutadarshanam
10580231 tathAvadadguDAkesho vAsudevAya so.api tAm
10580233 rathamAropya tadvidvAndharmarAjamupAgamat
10580241 yadaiva kR^iShNaH sandiShTaH pArthAnAM paramAdbutam
10580243 kArayAmAsa nagaraM vichitraM vishvakarmaNA
10580251 bhagavAMstatra nivasansvAnAM priyachikIrShayA
10580253 agnaye khANDavaM dAtumarjunasyAsa sArathiH
10580261 so.agnistuShTo dhanuradAddhayAnshvetAnrathaM nR^ipa
10580263 arjunAyAkShayau tUNau varma chAbhedyamastribhiH
10580271 mayashcha mochito vahneH sabhAM sakhya upAharat
10580273 yasminduryodhanasyAsIjjalasthaladR^ishibhramaH
10580281 sa tena samanuj~nAtaH suhR^idbhishchAnumoditaH
10580283 Ayayau dvArakAM bhUyaH sAtyakipramakhairvR^itaH
10580291 athopayeme kAlindIM supuNyartvR^ikSha Urjite
10580293 vitanvanparamAnandaM svAnAM paramama~NgalaH
10580301 vindyAnuvindyAvAvantyau duryodhanavashAnugau
10580303 svayaMvare svabhaginIM kR^iShNe saktAM nyaShedhatAm
10580311 rAjAdhidevyAstanayAM mitravindAM pitR^iShvasuH
10580313 prasahya hR^itavAnkR^iShNo rAjanrAj~nAM prapashyatAm
10580321 nagnajinnAma kaushalya AsIdrAjAtidhArmikaH
10580323 tasya satyAbhavatkanyA devI nAgnajitI nR^ipa
10580331 na tAM shekurnR^ipA voDhumajitvA saptagovR^iShAn
10580333 tIkShNashR^i~NgAnsudurdharShAnvIryagandhAsahAnkhalAn
10580341 tAM shrutvA vR^iShajillabhyAM bhagavAnsAtvatAM patiH
10580343 jagAma kaushalyapuraM sainyena mahatA vR^itaH
10580351 sa koshalapatiH prItaH pratyutthAnAsanAdibhiH
10580353 arhaNenApi guruNA pUjayanpratinanditaH
10580361 varaM vilokyAbhimataM samAgataM narendrakanyA chakame ramApatim
10580363 bhUyAdayaM me patirAshiSho.analaH karotu satyA yadi me dhR^ito vrataH
10580371 yatpAdapa~NkajarajaH shirasA bibharti
10580372 shR^iIrabyajaH sagirishaH saha lokapAlaiH
10580373 lIlAtanuH svakR^itasetuparIpsayA yaH
10580374 kAle.adadhatsa bhagavAnmama kena tuShyet
10580381 architaM punarityAha nArAyaNa jagatpate
10580383 AtmAnandena pUrNasya karavANi kimalpakaH
10580390 shrIshuka uvAcha
10580391 tamAha bhagavAnhR^iShTaH kR^itAsanaparigrahaH
10580393 meghagambhIrayA vAchA sasmitaM kurunandana
10580400 shrIbhagavAnuvAcha
10580401 narendra yAch~nA kavibhirvigarhitA rAjanyabandhornijadharmavartinaH
10580403 tathApi yAche tava sauhR^idechChayA kanyAM tvadIyAM na hi shulkadA vayam
10580410 shrIrAjovAcha
10580411 ko.anyaste.abhyadhiko nAtha kanyAvara ihepsitaH
10580413 guNaikadhAmno yasyA~Nge shrIrvasatyanapAyinI
10580421 kintvasmAbhiH kR^itaH pUrvaM samayaH sAtvatarShabha
10580423 puMsAM vIryaparIkShArthaM kanyAvaraparIpsayA
10580431 saptaite govR^iShA vIra durdAntA duravagrahAH
10580433 etairbhagnAH subahavo bhinnagAtrA nR^ipAtmajAH
10580441 yadime nigR^ihItAH syustvayaiva yadunandana
10580443 varo bhavAnabhimato duhiturme shriyaHpate
10580451 evaM samayamAkarNya baddhvA parikaraM prabhuH
10580453 AtmAnaM saptadhA kR^itvA nyagR^ihNAllIlayaiva tAn
10580461 baddhvA tAndAmabhiH shaurirbhagnadarpAnhataujasaH
10580463 vyakarsallIlayA baddhAnbAlo dArumayAnyathA
10580471 tataH prItaH sutAM rAjA dadau kR^iShNAya vismitaH
10580473 tAM pratyagR^ihNAdbhagavAnvidhivatsadR^ishIM prabhuH
10580481 rAjapatnyashcha duhituH kR^iShNaM labdhvA priyaM patim
10580483 lebhire paramAnandaM jAtashcha paramotsavaH
10580491 sha~NkhabheryAnakA nedurgItavAdyadvijAshiShaH
10580493 narA nAryaH pramuditAH suvAsaHsragala~NkR^itAH
10580501 dashadhenusahasrANi pAribarhamadAdvibhuH
10580503 yuvatInAM trisAhasraM niShkagrIvasuvAsasam
10580511 navanAgasahasrANi nAgAchChataguNAnrathAn
10580513 rathAchChataguNAnashvAnashvAchChataguNAnnarAn
10580521 dampatI rathamAropya mahatyA senayA vR^itau
10580523 snehapraklinnahR^idayo yApayAmAsa koshalaH
10580531 shrutvaitadrurudhurbhUpA nayantaM pathi kanyakAm
10580533 bhagnavIryAH sudurmarShA yadubhirgovR^iShaiH purA
10580541 tAnasyataH sharavrAtAnbandhupriyakR^idarjunaH
10580543 gANDIvI kAlayAmAsa siMhaH kShudramR^igAniva
10580551 pAribarhamupAgR^ihya dvArakAmetya satyayA
10580553 reme yadUnAmR^iShabho bhagavAndevakIsutaH
10580561 shrutakIrteH sutAM bhadrAM upayeme pitR^iShvasuH
10580563 kaikeyIM bhrAtR^ibhirdattAM kR^iShNaH santardanAdibhiH
10580571 sutAM cha madrAdhipaterlakShmaNAM lakShaNairyatAm
10580573 svayaMvare jahAraikaH sa suparNaH sudhAmiva
10580581 anyAshchaivaMvidhA bhAryAH kR^iShNasyAsansahasrashaH
10580583 bhaumaM hatvA tannirodhAdAhR^itAshchArudarshanAH
10590011 shrIrAjovAcha yathA hato bhagavatA bhaumo yene cha tAH striyaH
10590013 niruddhA etadAchakShva vikramaM shAr~NgadhanvanaH
10590020 shrIshuka uvAcha
10590021 indreNa hR^itaChatreNa hR^itakuNDalabandhunA
10590023 hR^itAmarAdristhAnena j~nApito bhaumacheShTitam
10590031 sabhAryo garuDArUDhaH prAgjyotiShapuraM yayau
10590033 giridurgaiH shastradurgairjalAgnyaniladurgamam
10590035 murapAshAyutairghorairdR^iDhaiH sarvata AvR^itam
10590041 gadayA nirbibhedAdrInshastradurgANi sAyakaiH
10590043 chakreNAgniM jalaM vAyuM murapAshAMstathAsinA
10590051 sha~NkhanAdena yantrANi hR^idayAni manasvinAm
10590053 prAkAraM gadayA gurvyA nirbibheda gadAdharaH
10590061 pA~nchajanyadhvaniM shrutvA yugAntashanibhIShaNam
10590063 muraH shayAna uttasthau daityaH pa~nchashirA jalAt
10590071 trishUlamudyamya sudurnirIkShaNo yugAntasUryAnalarochirulbaNaH
10590073 grasaMstrilokImiva pa~nchabhirmukhairabhyadravattArkShyasutaM yathoragaH
10590081 Avidhya shUlaM tarasA garutmate nirasya vaktrairvyanadatsa pa~nchabhiH
10590083 sa rodasI sarvadisho.ambaraM mahAnApUrayannaNDakaTAhamAvR^iNot
10590091 tadApatadvai trishikhaM garutmate hariH sharAbhyAmabhinattridhojasA
10590093 mukheShu taM chApi sharairatADayattasmai gadAM so.api ruShA vyamu~nchata
10590101 tAmApatantIM gadayA gadAM mR^idhe gadAgrajo nirbibhide sahasradhA
10590103 udyamya bAhUnabhidhAvato.ajitaH shirAMsi chakreNa jahAra lIlayA
10590111 vyasuH papAtAmbhasi kR^ittashIrSho nikR^ittashR^i~Ngo.adririvendratejasA
10590113 tasyAtmajAH sapta piturvadhAturAH pratikriyAmarShajuShaH samudyatAH
10590121 tAmro.antarikShaH shravaNo vibhAvasur
10590122 vasurnabhasvAnaruNashcha saptamaH
10590123 pIThaM puraskR^itya chamUpatiM mR^idhe
10590124 bhaumaprayuktA niragandhR^itAyudhAH
10590131 prAyu~njatAsAdya sharAnasIngadAH shaktyR^iShTishUlAnyajite ruSholbaNAH
10590133 tachChastrakUTaM bhagavAnsvamArgaNairamoghavIryastilashashchakarta ha
10590141 tAnpIThamukhyAnanayadyamakShayaM
10590142 nikR^ittashIrShorubhujA~NghrivarmaNaH
10590143 svAnIkapAnachyutachakrasAyakais
10590144 tathA nirastAnnarako dharAsutaH
10590145 nirIkShya durmarShaNa Asravanmadair
10590146 gajaiH payodhiprabhavairnirAkramAt
10590151 dR^iShTvA sabhAryaM garuDopari sthitaM
10590152 sUryopariShTAtsataDidghanaM yathA
10590153 kR^iShNaM sa tasmai vyasR^ijachChataghnIM
10590154 yodhAshcha sarve yugapachcha vivyadhuH
10590161 tadbhaumasainyaM bhagavAngadAgrajo
10590162 vichitravAjairnishitaiH shilImukhaiH
10590163 nikR^ittabAhUrushirodhravigrahaM
10590164 chakAra tarhyeva hatAshvaku~njaram
10590171 yAni yodhaiH prayuktAni shastrAstrANi kurUdvaha
10590173 haristAnyachChinattIkShNaiH sharairekaikashastrIbhiH
10590181 uhyamAnaH suparNena pakShAbhyAM nighnatA gajAn
10590183 gurutmatA hanyamAnAstuNDapakShanakhergajAH
10590191 puramevAvishannArtA narako yudhyayudhyata
10590201 dR^iShTvA vidrAvitaM sainyaM garuDenArditaM svakaM
10590203 taM bhaumaH prAharachChaktyA vajraH pratihato yataH
10590205 nAkampata tayA viddho mAlAhata iva dvipaH
10590211 shUlaM bhaumo.achyutaM hantumAdade vitathodyamaH
10590213 tadvisargAtpUrvameva narakasya shiro hariH
10590215 apAharadgajasthasya chakreNa kShuraneminA
10590221 sakuNDalaM chArukirITabhUShaNaM babhau pR^ithivyAM patitamsamujjvalam
10590223 ha heti sAdhvityR^iShayaH sureshvarA mAlyairmukundaM vikiranta Idire
10590231 tatashcha bhUH kR^iShNamupetya kuNDale
10590232 prataptajAmbUnadaratnabhAsvare
10590233 savaijayantyA vanamAlayArpayat
10590234 prAchetasaM Chatramatho mahAmaNim
10590241 astauShIdatha vishveshaM devI devavarArchitam
10590243 prA~njaliH praNatA rAjanbhaktipravaNayA dhiyA
10590250 bhUmiruvAcha
10590251 namaste devadevesha sha~NkhachakragadAdhara
10590253 bhaktechChopAttarUpAya paramAtmannamo.astu te
10590261 namaH pa~NkajanAbhAya namaH pa~NkajamAline
10590263 namaH pa~NkajanetrAya namastepa~NkajA~Nghraye
10590271 namo bhagavate tubhyaM vAsudevAya viShNave
10590273 puruShAyAdibIjAya pUrNabodhAya te namaH
10590281 ajAya janayitre.asya brahmaNe.anantashaktaye
10590283 parAvarAtmanbhUtAtmanparamAtmannamo.astu te
10590291 tvaM vai sisR^ikShuraja utkaTaM prabho
10590292 tamo nirodhAya bibharShyasaMvR^itaH
10590293 sthAnAya sattvaM jagato jagatpate
10590294 kAlaH pradhAnaM puruSho bhavAnparaH
10590301 ahaM payo jyotirathAnilo nabho mAtrANi devA mana indriyANi
10590303 kartA mahAnityakhilaM charAcharaM tvayyadvitIye bhagavanayaM bhramaH
10590311 tasyAtmajo.ayaM tava pAdapa~NkajaM bhItaH prapannArtiharopasAditaH
10590313 tatpAlayainaM kuru hastapa~NkajaM shirasyamuShyAkhilakalmaShApaham
10590320 shrIshuka uvAcha
10590321 iti bhUmyarthito vAgbhirbhagavAnbhaktinamrayA
10590323 dattvAbhayaM bhaumagR^ihamprAvishatsakalarddhimat
10590331 tatra rAjanyakanyAnAM ShaTsahasrAdhikAyutam
10590333 bhaumAhR^itAnAM vikramya rAjabhyo dadR^ishe hariH
10590341 tampraviShTaM striyo vIkShya naravaryaM vimohitAH
10590343 manasA vavrire.abhIShTaM patiM daivopasAditam
10590351 bhUyAtpatirayaM mahyaM dhAtA tadanumodatAm
10590353 iti sarvAH pR^ithakkR^iShNe bhAvena hR^idayaM dadhuH
10590361 tAH prAhiNoddvAravatIM sumR^iShTavirajo.ambarAH
10590363 narayAnairmahAkoshAnrathAshvAndraviNaM mahAt
10590371 airAvatakulebhAMshcha chaturdantAMstarasvinaH
10590373 pANDurAMshcha chatuHShaShTiM prerayAmAsa keshavaH
10590381 gatvA surendrabhavanaM dattvAdityai cha kuNDale
10590383 pUjitastridashendreNa mahendryANyA cha sapriyaH
10590391 chodito bhAryayotpATya pArIjAtaM garutmati
10590393 Aropya sendrAnvibudhAnnirjityopAnayatpuram
10590401 sthApitaH satyabhAmAyA gR^ihodyAnopashobhanaH
10590403 anvagurbhramarAH svargAttadgandhAsavalampaTAH
10590411 yayAcha Anamya kirITakoTibhiH pAdau spR^ishannachyutamarthasAdhanam
10590413 siddhArtha etena vigR^ihyate mahAnaho surANAM cha tamo dhigADhyatAm
10590421 atho muhUrta ekasminnAnAgAreShu tAH striyaH
10590423 yathopayeme bhagavAntAvadrUpadharo.avyayaH
10590431 gR^iheShu tAsAmanapAyyatarkakR^innirastasAmyAtishayeShvavasthitaH
10590433 reme ramAbhirnijakAmasampluto yathetaro gArhakamedhikAMshcharan
10590441 itthaM ramApatimavApya patiM striyastA
10590442 brahmAdayo.api na viduH padavIM yadIyAm
10590443 bhejurmudAviratamedhitayAnurAga
10590444 hAsAvalokanavasa~NgamajalpalajjAH
10590451 pratyudgamAsanavarArhaNapadashaucha
10590452 tAmbUlavishramaNavIjanagandhamAlyaiH
10590453 keshaprasArashayanasnapanopahAryaiH
10590454 dAsIshatA api vibhorvidadhuH sma dAsyam
10600010 shrIbAdarAyaNiruvAcha
10600011 karhichitsukhamAsInaM svatalpasthaM jagadgurum
10600013 patiM paryacharadbhaiShmI vyajanena sakhIjanaiH
10600021 yastvetallIlayA vishvaM sR^ijatyattyavatIshvaraH
10600023 sa hi jAtaH svasetUnAM gopIthAya yaduShvajaH
10600031 tasminantargR^ihe bhrAjan muktAdAmavilambinA
10600033 virAjite vitAnena dIpairmaNimayairapi
10600041 mallikAdAmabhiH puShpairdvirephakulanAdite
10600043 jAlarandhrapraviShTaishcha gobhishchandramaso.amalaiH
10600051 pArijAtavanAmoda vAyunodyAnashAlinA
10600053 dhUpairagurujai rAja~njAlarandhravinirgataiH
10600061 payaHphenanibhe shubhre parya~Nke kashipUttame
10600063 upatasthe sukhAsInaM jagatAmIshvaraM patim
10600071 vAlavyajanamAdAya ratnadaNDaM sakhIkarAt
10600073 tena vIjayatI devI upAsAM chakra Ishvaram
10600081 sopAchyutaM kvaNayatI maNinUpurAbhyAM
10600082 reje.a~NgulIyavalayavyajanAgrahastA
10600083 vastrAntagUDhakuchaku~NkumashoNahAra
10600084 bhAsA nitambadhR^itayA cha parArdhyakA~nchyA
10600091 tAM rUpiNIM shrIyamananyagatiM nirIkShya
10600092 yA lIlayA dhR^itatanoranurUparUpA
10600093 prItaH smayannalakakuNDalaniShkakaNTha
10600094 vaktrollasatsmitasudhAM harirAbabhAShe
10600100 shrIbhagavAnuvAcha
10600101 rAjaputrIpsitA bhUpairlokapAlavibhUtibhiH
10600103 mahAnubhAvaiH shrImadbhI rUpaudAryabalorjitaiH
10600111 tAnprAptAnarthino hitvA chaidyAdInsmaradurmadAn
10600113 dattA bhrAtrA svapitrA cha kasmAnno vavR^iShe.asamAn
10600121 rAjabhyo bibhyataH subhru samudraM sharaNaM gatAn
10600123 balavadbhiH kR^itadveShAnprAyastyaktanR^ipAsanAn
10600131 aspaShTavartmanAmpuMsAmalokapathamIyuShAm
10600133 AsthitAH padavIM subhru prAyaH sIdanti yoShitaH
10600141 niShki~nchanA vayaM shashvanniShki~nchanajanapriyAH
10600143 tasmA tprAyeNa na hyADhyA mAM bhajanti sumadhyame
10600151 yayorAtmasamaM vittaM janmaishvaryAkR^itirbhavaH
10600153 tayorvivAho maitrI cha nottamAdhamayoH kvachit
10600161 vaidarbhyetadavij~nAya tvayAdIrghasamIkShayA
10600163 vR^itA vayaM guNairhInA bhikShubhiH shlAghitA mudhA
10600171 athAtmano.anurUpaM vai bhajasva kShatriyarShabham
10600173 yena tvamAshiShaH satyA ihAmutra cha lapsyase
10600181 chaidyashAlvajarAsandha dantavakrAdayo nR^ipAH
10600183 mama dviShanti vAmoru rukmI chApi tavAgrajaH
10600191 teShAM vIryamadAndhAnAM dR^iptAnAM smayanuttaye
10600193 AnitAsi mayA bhadre tejopaharatAsatAm
10600201 udAsInA vayaM nUnaM na stryapatyArthakAmukAH
10600203 AtmalabdhyAsmahe pUrNA gehayorjyotirakriyAH
10600210 shrIshuka uvAcha
10600211 etAvaduktvA bhagavAnAtmAnaM vallabhAmiva
10600213 manyamAnAmavishleShAttaddarpaghna upAramat
10600221 iti trilokeshapatestadAtmanaH priyasya devyashrutapUrvamapriyam
10600223 Ashrutya bhItA hR^idi jAtavepathushchintAM durantAM rudatI jagAma ha
10600231 padA sujAtena nakhAruNashrIyA bhuvaM likhantyashrubhira~njanAsitaiH
10600233 Asi~nchatI ku~NkumarUShitau stanau tasthAvadhomukhyatiduHkharuddhavAk
10600241 tasyAH suduHkhabhayashokavinaShTabuddher
10600242 hastAchChlathadvalayato vyajanaM papAta
10600243 dehashcha viklavadhiyaH sahasaiva muhyan
10600244 rambheva vAyuvihato pravikIrya keshAn
10600251 taddR^iShTvA bhagavAnkR^iShNaH priyAyAH premabandhanam
10600253 hAsyaprauDhimajAnantyAH karuNaH so.anvakampata
10600261 parya~NkAdavaruhyAshu tAmutthApya chaturbhujaH
10600263 keshAnsamuhya tadvaktraM prAmR^ijatpadmapANinA
10600271 pramR^ijyAshrukale netre stanau chopahatau shuchA
10600273 AshliShya bAhunA rAjanananyaviShayAM satIm
10600281 sAntvayAmAsa sAntvaj~naH kR^ipayA kR^ipaNAM prabhuH
10600283 hAsyaprauDhibhramachchittAmatadarhAM satAM gatiH
10600290 shrIbhagavAnuvAcha
10600291 mA mA vaidarbhyasUyethA jAne tvAM matparAyaNAm
10600293 tvadvachaH shrotukAmena kShvelyAcharitama~Ngane
10600301 mukhaM cha premasaMrambha sphuritAdharamIkShitum
10600303 kaTAkShepAruNApA~NgaM sundarabhrukuTItaTam
10600311 ayaM hi paramo lAbho gR^iheShu gR^ihamedhinAm
10600313 yannarmairIyate yAmaH priyayA bhIru bhAmini
10600320 shrIshuka uvAcha
10600321 saivaM bhagavatA rAjanvaidarbhI parisAntvitA
10600323 j~nAtvA tatparihAsoktiM priyatyAgabhayaM jahau
10600331 babhASha R^iShabhaM puMsAM vIkShantI bhagavanmukham
10600333 savrIDahAsaruchira snigdhApA~Ngena bhArata
10600340 shrIrukmiNyuvAcha
10600341 nanvevametadaravindavilochanAha yadvai bhavAnbhagavato.asadR^ishI vibhUmnaH
10600343 kva sve mahimnyabhirato bhagavAMstryadhIshaH kvAhaM guNaprakR^itiraj~nagR^ihItapAdA
10600351 satyaM bhayAdiva guNebhya urukramAntaH
10600352 shete samudra upalambhanamAtra AtmA
10600353 nityaM kadindriyagaNaiH kR^itavigrahastvaM
10600354 tvatsevakairnR^ipapadaM vidhutaM tamo.andham
10600361 tvatpAdapadmamakarandajuShAM munInAM
10600362 vartmAsphuTaM nrpashubhirnanu durvibhAvyam
10600363 yasmAdalaukikamivehitamIshvarasya
10600364 bhUmaMstavehitamatho anu ye bhavantam
10600371 niShki~nchano nanu bhavAnna yato.asti ki~nchid
10600372 yasmai baliM balibhujo.api harantyajAdyAH
10600373 na tvA vidantyasutR^ipo.antakamADhyatAndhAH
10600374 preShTho bhavAnbalibhujAmapi te.api tubhyam
10600381 tvaM vai samastapuruShArthamayaH phalAtmA
10600382 yadvA~nChayA sumatayo visR^ijanti kR^itsnam
10600383 teShAM vibho samuchito bhavataH samAjaH
10600384 puMsaH striyAshcha ratayoH sukhaduHkhinorna
10600391 tvaM nyastadaNDamunibhirgaditAnubhAva
10600392 AtmAtmadashcha jagatAmiti me vR^ito.asi
10600393 hitvA bhavadbhruva udIritakAlavega
10600394 dhvastAshiSho.abjabhavanAkapatInkuto.anye
10600401 jADyaM vachastava gadAgraja yastu bhUpAn
10600402 vidrAvya shAr~Nganinadena jahartha mAM tvam
10600403 siMho yathA svabalimIsha pashUnsvabhAgaM
10600404 tebhyo bhayAdyadudadhiM sharaNaM prapannaH
10600411 yadvA~nChayA nR^ipashikhAmaNayo.angavainya
10600412 jAyantanAhuShagayAdaya aikyapatyam
10600413 rAjyaM visR^ijya vivishurvanamambujAkSha
10600414 sIdanti te.anupadavIM ta ihAsthitAH kim
10600421 kAnyaM shrayeta tava pAdasarojagandham
10600422 AghrAya sanmukharitaM janatApavargam
10600423 lakShmyAlayaM tvavigaNayya guNAlayasya
10600424 martyA sadorubhayamarthavivItadR^iShTiH
10600431 taM tvAnurUpamabhajaM jagatAmadhIsham
10600432 AtmAnamatra cha paratra cha kAmapUram
10600433 syAnme tavA~NghriraraNaM sR^itibhirbhramantyA
10600434 yo vai bhajantamupayAtyanR^itApavargaH
10600441 tasyAH syurachyuta nR^ipA bhavatopadiShTAH
10600442 strINAM gR^iheShu kharagoshvaviDAlabhR^ityAH
10600443 yatkarNamUlamankarShaNa nopayAyAd
10600444 yuShmatkathA mR^iDaviri~nchasabhAsu gItA
10600451 tvakShmashruromanakhakeshapinaddhamantar
10600452 mAMsAsthiraktakR^imiviTkaphapittavAtam
10600453 jIvachChavaM bhajati kAntamatirvimUDhA
10600454 yA te padAbjamakarandamajighratI strI
10600461 astvambujAkSha mama te charaNAnurAga
10600462 Atmanratasya mayi chAnatiriktadR^iShTeH
10600463 yarhyasya vR^iddhaya upAttarajo.atimAtro
10600464 mAmIkShase tadu ha naH paramAnukampA
10600471 naivAlIkamahaM manye vachaste madhusUdana
10600473 ambAyA eva hi prAyaH kanyAyAH syAdratiH kvachit
10600481 vyUDhAyAshchApi puMshchalyA mano.abhyeti navaM navam
10600483 budho.asatIM na bibhR^iyAttAM bibhradubhayachyutaH
10600490 shrIbhagavAnuvAcha
10600491 sAdhvyetachChrotukAmaistvaM rAjaputrI pralambhitA
10600493 mayoditaM yadanvAttha sarvaM tatsatyameva hi
10600501 yAnyAnkAmayase kAmAnmayyakAmAya bhAmini
10600503 santi hyekAntabhaktAyAstava kalyANi nityada
10600511 upalabdhaM patiprema pAtivratyaM cha te.anaghe
10600513 yadvAkyaishchAlyamAnAyA na dhIrmayyapakarShitA
10600521 ye mAM bhajanti dAmpatye tapasA vratacharyayA
10600523 kAmAtmAno.apavargeshaM mohitA mama mAyayA
10600531 mAM prApya mAninyapavargasampadaM
10600532 vA~nChanti ye sampada eva tatpatim
10600533 te mandabhAgA niraye.api ye nR^iNAM
10600534 mAtrAtmakatvAtnirayaH susa~NgamaH
10600541 diShTyA gR^iheshvaryasakR^inmayi tvayA kR^itAnuvR^ittirbhavamochanI khalaiH
10600543 suduShkarAsau sutarAM durAshiSho hyasuMbharAyA nikR^itiM juShaH striyAH
10600551 na tvAdR^ishImpraNayinIM gR^ihiNIM gR^iheShu
10600552 pashyAmi mAnini yayA svavivAhakAle
10600553 prAptAnnR^ipAnna vigaNayya rahoharo me
10600554 prasthApito dvija upashrutasatkathasya
10600561 bhrAturvirUpakaraNaM yudhi nirjitasya
10600562 prodvAhaparvaNi cha tadvadhamakShagoShThyAm
10600563 duHkhaM samutthamasaho.asmadayogabhItyA
10600564 naivAbravIH kimapi tena vayaM jitAste
10600571 dUtastvayAtmalabhane suviviktamantraH
10600572 prasthApito mayi chirAyati shUnyametat
10600573 matvA jihAsa idaM a~NgamananyayogyaM
10600574 tiShTheta tattvayi vayaM pratinandayAmaH
10600580 shrIshuka uvAcha
10600581 evaM sauratasaMlApairbhagavAnjagadIshvaraH
10600583 svarato ramayA reme naralokaM viDambayan
10600591 tathAnyAsAmapi vibhurgR^ihesu gR^ihavAniva
10600593 Asthito gR^ihamedhIyAndharmAnlokagururhariH
10610010 shrIshuka uvAcha
10610011 ekaikashastAH kR^iShNasya putrAndashadashAbaAH
10610013 ajIjanannanavamAnpituH sarvAtmasampadA
10610021 gR^ihAdanapagaM vIkShya rAjaputryo.achyutaM sthitam
10610023 preShThaM nyamaMsata svaM svaM na tattattvavidaH striyaH
10610031 chArvabjakoshavadanAyatabAhunetra
10610032 sapremahAsarasavIkShitavalgujalpaiH
10610033 sammohitA bhagavato na mano vijetuM
10610034 svairvibhramaiH samashakanvanitA vibhUmnaH
10610041 smAyAvalokalavadarshitabhAvahAri
10610042 bhrUmaNDalaprahitasauratamantrashauNDaiH
10610043 patnyastu shoDashasahasramana~NgabANair
10610044 yasyendriyaM vimathitumkaraNairna shekuH
10610051 itthaM ramApatimavApya patiM striyastA
10610052 brahmAdayo.api na viduH padavIM yadIyAm
10610053 bhejurmudAviratamedhitayAnurAga
10610054 hAsAvalokanavasa~NgamalAlasAdyam
10610061 pratyudgamAsanavarArhaNapAdashaucha
10610062 tAmbUlavishramaNavIjanagandhamAlyaiH
10610063 keshaprasArashayanasnapanopahAryaiH
10610064 dAsIshatA api vibhorvidadhuH sma dAsyam
10610071 tAsAM yA dashaputrANAM kR^iShNastrINAM puroditAH
10610073 aShTau mahiShyastatputrAnpradyumnAdIngR^iNAmi te
10610081 chArudeShNaH sudeShNashcha chArudehashcha vIryavAn
10610083 suchArushchAruguptashcha bhadrachArustathAparaH
10610091 chAruchandro vichArushcha chArushcha dashamo hareH
10610093 pradyumnapramukhA jAtA rukmiNyAM nAvamAH pituH
10610101 bhAnuH subhAnuH svarbhAnuH prabhAnurbhAnumAMstathA
10610103 chandrabhAnurbR^ihadbhAnuratibhAnustathAShTamaH
10610111 shrIbhAnuH pratibhAnushcha satyabhAmAtmajA dasha
10610113 sAmbaH sumitraH purujichChatajichcha sahasrajit
10610121 viyayashchitraketushcha vasumAndraviDaH kratuH
10610123 jAmbavatyAH sutA hyete sAmbAdyAH pitR^isammatAH
10610131 vIrashchandro.ashvasenashcha chitragurvegavAnvR^iShaH
10610133 AmaH sha~NkurvasuH shrImAnkuntirnAgnajiteH sutAH
10610141 shrutaH kavirvR^iSho vIraH subAhurbhadra ekalaH
10610143 shAntirdarshaH pUrNamAsaH kAlindyAH somako.avaraH
10610151 praghoSho gAtravAnsiMho balaH prabala UrdhagaH
10610153 mAdryAH putrA mahAshaktiH saha ojo.aparAjitaH
10610161 vR^iko harSho.anilo gR^idhro vardhanonnAda eva cha
10610163 mahAMsaH pAvano vahnirmitravindAtmajAH kShudhiH
10610171 sa~NgrAmajidbR^ihatsenaH shUraH praharaNo.arijit
10610173 jayaH subhadro bhadrAyA vAma Ayushcha satyakaH
10610181 dIptimAMstAmrataptAdyA rohiNyAstanayA hareH
10610183 pradyamnAchchAniruddho.abhUdrukmavatyAM mahAbalaH
10610185 putryAM tu rukmiNo rAjannAmnA bhojakaTe pure
10610191 eteShAM putrapautrAshcha babhUvuH koTisho nR^ipa
10610193 mAtaraH kR^iShNajAtInAM sahasrANi cha ShoDasha
10610200 shrIrAjovAcha
10610201 kathaM rukmyarIputrAya prAdAdduhitaraM yudhi
10610203 kR^iShNena paribhUtastaM hantuM randhraM pratIkShate
10610205 etadAkhyAhi me vidvandviShorvaivAhikaM mithaH
10610211 anAgatamatItaM cha vartamAnamatIndriyam
10610213 viprakR^iShTaM vyavahitaM samyakpashyanti yoginaH
10610220 shrIshuka uvAcha
10610221 vR^itaH svayaMvare sAkShAdanaNgo.aNgayutastayA
10610223 rAj~naH sametAnnirjitya jahAraikaratho yudhi
10610231 yadyapyanusmaranvairaM rukmI kR^iShNAvamAnitaH
10610233 vyataradbhAgineyAya sutAM kurvansvasuH priyam
10610241 rukmiNyAstanayAM rAjankR^itavarmasuto balI
10610243 upayeme vishAlAkShIM kanyAM chArumatIM kila
10610251 dauhitrAyAniruddhAya pautrIM rukmyAdadAddhareH
10610253 rochanAM baddhavairo.api svasuH priyachikIrShayA
10610255 jAnannadharmaM tadyaunaM snehapAshAnubandhanaH
10610261 tasminnabhyudaye rAjanrukmiNI rAmakeshavau
10610263 puraM bhojakaTaM jagmuH sAmbapradyumnakAdayaH
10610271 tasminnivR^itta udvAhe kAli~NgapramukhA nR^ipAH
10610273 dR^iptAste rukmiNaM prochurbalamakShairvinirjaya
10610281 anakShaj~no hyayaM rAjannapi tadvyasanaM mahat
10610283 ityukto balamAhUya tenAkShairrukmyadIvyata
10610291 shataM sahasramayutaM rAmastatrAdade paNam
10610293 taM tu rukmyajayattatra kAli~NgaH prAhasadbalam
10610295 dantAnsandarshayannuchchairnAmR^iShyattaddhalAyudhaH
10610301 tato lakShaM rukmyagR^ihNAdglahaM tatrAjayadbalaH
10610303 jitavAnahamityAha rukmI kaitavamAshritaH
10610311 manyunA kShubhitaH shrImAnsamudra iva parvaNi
10610313 jAtyAruNAkSho.atiruShA nyarbudaM glahamAdade
10610321 taM chApi jitavAnrAmo dharmeNa ChalamAshritaH
10610323 rukmI jitaM mayAtreme vadantu prAshnikA iti
10610331 tadAbravInnabhovANI balenaiva jito glahaH
10610333 dharmato vachanenaiva rukmI vadati vai mR^iShA
10610341 tAmanAdR^itya vaidarbho duShTarAjanyachoditaH
10610343 sa~NkarShaNaM parihasanbabhAShe kAlachoditaH
10610351 naivAkShakovidA yUyaM gopAlA vanagocharAH
10610353 akShairdIvyanti rAjAno bANaishcha na bhavAdR^ishAH
10610361 rukmiNaivamadhikShipto rAjabhishchopahAsitaH
10610363 kruddhaH parighamudyamya jaghne taM nR^imNasaMsadi
10610371 kali~NgarAjaM tarasA gR^ihItvA dashame pade
10610373 dantAnapAtayatkruddho yo.ahasadvivR^itairdvijaiH
10610381 anye nirbhinnabAhUru shiraso rudhirokShitAH
10610383 rAjAno dudravarbhItA balena pa~NghArditAH
10610391 nihate rukmiNi shyAle nAbravItsAdhvasAdhu vA
10610393 rakmiNIbalayo rAjansnehabha~NgabhayAddhariH
10610401 tato.aniruddhaM saha sUryayA varaM rathaM samAropya yayuH kushasthalIm
10610403 rAmAdayo bhojakaTAddashArhAH siddhAkhilArthA madhusUdanAshrayAH
10620010 shrIrAjovAcha
10620011 bANasya tanayAmUShAmupayeme yadUttamaH
10620013 tatra yuddhamabhUdghoraM harisha~Nkarayormahat
10620015 etatsarvaM mahAyoginsamAkhyAtuM tvamarhasi
10620020 shrIshuka uvAcha
10620021 bANaH putrashatajyeShTho balerAsInmahAtmanaH
10620023 yena vAmanarUpAya haraye.adAyi medinI
10620025 tasyaurasaH suto bAnaH shivabhaktirataH sadA
10620021 mAnyo vadAnyo dhImAMshcha satyasandho dR^iDhavrataH
10620023 shoNitAkhye pure ramye sa rAjyamakarotpurA
10620025 tasya shambhoH prasAdena ki~NkarA iva te.amarAH
10620021 sahasrabAhurvAdyena tANdave.atoShayanmR^iDam
10620031 bhagavAnsarvabhUteshaH sharaNyo bhaktavatsalaH
10620033 vareNa ChandayAmAsa sa taM vavre purAdhipam
10620041 sa ekadAha girishaM pArshvasthaM vIryadurmadaH
10620043 kirITenArkavarNena saMspR^ishaMstatpadAmbujam
10620051 namasye tvAM mahAdeva lokAnAM gurumIshvaram
10620053 puMsAmapUrNakAmAnAM kAmapUrAmarA~Nghripam
10620061 doHsahasraM tvayA dattaM paraM bhArAya me.abhavat
10620063 trilokyAM pratiyoddhAraM na labhe tvadR^ite samam
10620071 kaNDUtyA nibhR^itairdorbhiryuyutsurdiggajAnaham
10620073 AdyAyAM chUrNayannadrInbhItAste.api pradudruvuH
10620081 tachChrutvA bhagavAnkruddhaH ketuste bhajyate yadA
10620083 tvaddarpaghnaM bhavenmUDha saMyugaM matsamena te
10620091 ityuktaH kumatirhR^iShTaH svagR^ihaM prAvishannR^ipa
10620093 pratIkShangirishAdeshaM svavIryanashanamkudhIH
10620101 tasyoShA nAma duhitA svapne prAdyumninA ratim
10620103 kanyAlabhata kAntena prAgadR^iShTashrutena sA
10620111 sA tatra tamapashyantI kvAsi kAnteti vAdinI
10620113 sakhInAM madhya uttasthau vihvalA vrIDitA bhR^isham
10620121 bANasya mantrI kumbhANDashchitralekhA cha tatsutA
10620123 sakhyapR^ichChatsakhImUShAM kautUhalasamanvitA
10620131 kaM tvaM mR^igayase subhru kIdR^ishaste manorathaH
10620133 hastagrAhaM na te.adyApi rAjaputryupalakShaye
10620141 dR^iShTaH kashchinnaraH svapne shyAmaH kamalalochanaH
10620143 pItavAsA bR^ihadbAhuryoShitAM hR^idayaMgamaH
10620151 tamahaM mR^igaye kAntaM pAyayitvAdharaM madhu
10620153 kvApi yAtaH spR^ihayatIM kShiptvA mAM vR^ijinArNave
10620160 chitralekhovAcha
10620161 vyasanaM te.apakarShAmi trilokyAM yadi bhAvyate
10620163 tamAneShye varaM yaste manohartA tamAdisha
10620171 ityuktvA devagandharva siddhachAraNapannagAn
10620173 daityavidyAdharAnyakShAnmanujAMshcha yathAlikhat
10620181 manujeShu cha sA vR^iShnInshUramAnakadundubhim
10620183 vyalikhadrAmakR^iShNau cha pradyumnaM vIkShya lajjitA
10620191 aniruddhaM vilikhitaM vIkShyoShAvA~NmukhI hriyA
10620193 so.asAvasAviti prAha smayamAnA mahIpate
10620201 chitralekhA tamAj~nAya pautraM kR^iShNasya yoginI
10620203 yayau vihAyasA rAjandvArakAM kR^iShNapAlitAm
10620211 tatra suptaM suparya~Nke prAdyumniM yogamAsthitA
10620213 gR^ihItvA shoNitapuraM sakhyai priyamadarshayat
10620221 sA cha taM sundaravaraM vilokya muditAnanA
10620223 duShprekShye svagR^ihe pumbhI reme prAdyumninA samam
10620231 parArdhyavAsaHsraggandha dhUpadIpAsanAdibhiH
10620233 pAnabhojanabhakShyaishcha vAkyaiH shushrUShaNArchitaH
10620241 gUDhaH kanyApure shashvat pravR^iddhasnehayA tayA
10620243 nAhargaNAnsa bubudhe UShayApahR^itendriyaH
10620251 tAM tathA yaduvIreNa bhujyamAnAM hatavratAm
10620253 hetubhirlakShayAM chakrurApR^iItAM duravachChadaiH
10620261 bhaTA AvedayAM chakrU rAjaMste duhiturvayam
10620263 vicheShTitaM lakShayAma kanyAyAH kuladUShaNam
10620271 anapAyibhirasmAbhirguptAyAshcha gR^ihe prabho
10620273 kanyAyA dUShaNaM pumbhirduShprekShyAyA na vidmahe
10620281 tataH pravyathito bANo duhituH shrutadUShaNaH
10620283 tvaritaH kanyakAgAraM prApto.adrAkShIdyadUdvaham
10620291 kAmAtmajaM taM bhuvanaikasundaraM shyAmaM pisha~NgAmbaramambujekShaNam
10620293 bR^ihadbhujaM kuNDalakuntalatviShA smitAvalokena cha maNDitAnanam
10620301 dIvyantamakShaiH priyayAbhinR^imNayA tada~Ngasa~Ngastanaku~Nkumasrajam
10620303 bAhvordadhAnaM madhumallikAshritAM tasyAgra AsInamavekShya vismitaH
10620311 sa taM praviShTaM vR^itamAtatAyibhirbhaTairanIkairavalokya mAdhavaH
10620313 udyamya maurvaM parighaM vyavasthito yathAntako daNDadharo jighAMsayA
10620321 jighR^ikShayA tAnparitaH prasarpataH shuno yathA shUkarayUthapo.ahanat
10620323 te hanyamAnA bhavanAdvinirgatA nirbhinnamUrdhorubhujAH pradudruvuH
10620331 taM nAgapAshairbalinandano balI ghnantaM svasainyaM kupito babandha ha
10620333 UShA bhR^ishaM shokaviShAdavihvalA baddhaM nishamyAshrukalAkShyarautsIt
10630010 shR^iIshuka uvAcha
10630011 apashyatAM chAniruddhaM tadbandhUnAM cha bhArata
10630013 chatvAro vArShikA mAsA vyatIyuranushochatAm
10630021 nAradAttadupAkarNya vArtAM baddhasya karma cha
10630023 prayayuH shoNitapuraM vR^iShNayaH kR^iShNadaivatAH
10630031 pradyumno yuyudhAnashcha gadaH sAmbo.atha sAraNaH
10630033 nandopanandabhadrAdyA rAmakR^iShNAnuvartinaH
10630041 akShauhiNIbhirdvAdashabhiH sametAH sarvato disham
10630043 rurudhurbANanagaraM samantAtsAtvatarShabhAH
10630051 bhajyamAnapurodyAna prAkArATTAlagopuram
10630053 prekShamANo ruShAviShTastulyasainyo.abhiniryayau
10630061 bANArthe bhagavAnrudraH sasutaH pramathairvR^itaH
10630063 Aruhya nandivR^iShabhaM yuyudhe rAmakR^iShNayoH
10630071 AsItsutumulaM yuddhamadbhutaM romaharShaNam
10630073 kR^iShNasha~Nkarayo rAjanpradyumnaguhayorapi
10630081 kumbhANDakUpakarNAbhyAM balena saha saMyugaH
10630083 sAmbasya bANaputreNa bANena saha sAtyakeH
10630091 brahmAdayaH surAdhIshA munayaH siddhachAraNAH
10630093 gandharvApsaraso yakShA vimAnairdraShTumAgaman
10630101 sha~NkarAnucharAnshaurirbhUtapramathaguhyakAn
10630103 DAkinIryAtudhAnAMshcha vetAlAnsavinAyakAn
10630111 pretamAtR^ipishAchAMshcha kuShmANDAnbrahmarAkShasAn
10630113 drAvayAmAsa tIkShNAgraiH sharaiH shAr~NgadhanushchyutaiH
10630121 pR^ithagvidhAni prAyu~Nkta piNAkyastrANi shAr~NgiNe
10630123 pratyastraiH shamayAmAsa shAr~NgapANiravismitaH
10630131 brahmAstrasya cha brahmAstraM vAyavyasya cha pArvatam
10630133 Agneyasya cha pArjanyaM naijaM pAshupatasya cha
10630141 mohayitvA tu girishaM jR^imbhaNAstreNa jR^imbhitam
10630143 bANasya pR^itanAM shaurirjaghAnAsigadeShubhiH
10630151 skandaH pradyumnabANaughairardyamAnaH samantataH
10630153 asR^igvimu~nchangAtrebhyaH shikhinApakramadraNAt
10630161 kumbhANDakUpakarNashcha petaturmuShalArditau
10630163 dudruvustadanIkani hatanAthAni sarvataH
10630171 vishIryamANamsvabalaM dR^iShTvA bANo.atyamarShitaH
10630173 kR^iShNamabhyadravatsa~Nkhye rathI hitvaiva sAtyakim
10630181 dhanUMShyAkR^iShya yugapadbANaH pa~nchashatAni vai
10630183 ekaikasminsharau dvau dvau sandadhe raNadurmadaH
10630191 tAni chichCheda bhagavAndhanUMsi yugapaddhariH
10630193 sArathiM rathamashvAMshcha hatvA sha~NkhamapUrayat
10630201 tanmAtA koTarA nAma nagnA maktashiroruhA
10630203 puro.avatasthe kR^iShNasya putraprANarirakShayA
10630211 tatastirya~Nmukho nagnAmanirIkShangadAgrajaH
10630213 bANashcha tAvadvirathashChinnadhanvAvishatpuram
10630221 vidrAvite bhUtagaNe jvarastu trIshirAstrIpAt
10630223 abhyadhAvata dAshArhaM dahanniva disho dasha
10630231 atha nArAyaNaH devaH taM dR^iShTvA vyasR^ijajjvaram
10630233 mAheshvaro vaiShNavashcha yuyudhAte jvarAvubhau
10630241 mAheshvaraH samAkrandanvaiShNavena balArditaH
10630243 alabdhvAbhayamanyatra bhIto mAheshvaro jvaraH
10630245 sharaNArthI hR^iShIkeshaM tuShTAva prayatA~njaliH
10630250 jvara uvAcha
10630251 namAmi tvAnantashaktiM pareshamsarvAtmAnaM kevalaM j~naptimAtram
10630253 vishvotpattisthAnasaMrodhahetuM yattadbrahma brahmali~NgamprashAntam
10630261 kAlo daivaM karma jIvaH svabhAvo dravyaM kShetraM prANa AtmA vikAraH
10630263 tatsa~NghAto bIjarohapravAhastvanmAyaiShA tanniShedhaM prapadye
10630271 nAnAbhAvairlIlayaivopapannairdevAnsAdhUnlokasetUnbibharShi
10630273 haMsyunmArgAnhiMsayA vartamAnAnjanmaitatte bhArahArAya bhUmeH
10630281 tapto.ahamte tejasA duHsahena shAntogreNAtyulbaNena jvareNa
10630283 tAvattApo dehinAM te.anghrimUlaM no severanyAvadAshAnubaddhAH
10630290 shrIbhagavAnuvAcha
10630291 trishiraste prasanno.asmi vyetu te majjvarAdbhayam
10630293 yo nau smarati saMvAdaM tasya tvanna bhavedbhayam
10630301 ityukto.achyutamAnamya gato mAheshvaro jvaraH
10630303 bANastu rathamArUDhaH prAgAdyotsya~njanArdanam
10630311 tato bAhusahasreNa nAnAyudhadharo.asuraH
10630313 mumocha paramakruddho bANAMshchakrAyudhe nR^ipa
10630321 tasyAsyato.astrANyasakR^ichchakreNa kShuraneminA
10630323 chichCheda bhagavAnbAhUnshAkhA iva vanaspateH
10630331 bAhuShu ChidyamAneShu bANasya bhagavAnbhavaH
10630333 bhaktAnakampyupavrajya chakrAyudhamabhAShata
10630340 shrIrudra uvAcha
10630341 tvaM hi brahma paraM jyotirgUDhaM brahmaNi vA~Nmaye
10630343 yaM pashyantyamalAtmAna AkAshamiva kevalam
10630351 nAbhirnabho.agnirmukhamambu reto
10630352 dyauH shIrShamAshAH shrutira~NghrirurvI
10630353 chandro mano yasya dR^igarka AtmA
10630354 ahaM samudro jaTharaM bhujendraH
10630361 romANi yasyauShadhayo.ambuvAhAH
10630362 keshA viri~ncho dhiShaNA visargaH
10630363 prajApatirhR^idayaM yasya dharmaH
10630364 sa vai bhavAnpuruSho lokakalpaH
10630371 tavAvatAro.ayamakuNThadhAmandharmasya guptyai jagato hitAya
10630373 vayaM cha sarve bhavatAnubhAvitA vibhAvayAmo bhuvanAni sapta
10630381 tvameka AdyaH puruSho.advitIyasturyaH svadR^igdheturaheturIshaH
10630383 pratIyase.athApi yathAvikAraM svamAyayA sarvaguNaprasiddhyai
10630391 yathaiva sUryaH pihitashChAyayA svayA
10630392 ChAyAM cha rUpANi cha sa~nchakAsti
10630393 evaM guNenApihito guNAMstvam
10630394 AtmapradIpo guNinashcha bhUman
10630401 yanmAyAmohitadhiyaH putradAragR^ihAdiShu
10630403 unmajjanti nimajjanti prasaktA vR^ijinArNave
10630411 devadattamimaM labdhvA nR^ilokamajitendriyaH
10630413 yo nAdriyeta tvatpAdau sa shochyo hyAtmava~nchakaH
10630421 yastvAM visR^ijate martya AtmAnaM priyamIshvaram
10630423 viparyayendriyArthArthaM viShamattyamR^itaM tyajan
10630431 ahaM brahmAtha vibudhA munayashchAmalAshayAH
10630433 sarvAtmanA prapannAstvAmAtmAnaM preShThamIshvaram
10630441 taM tvA jagatsthityudayAntahetuM
10630442 samaM prasAntaM suhR^idAtmadaivam
10630443 ananyamekaM jagadAtmaketaM
10630444 bhavApavargAya bhajAma devam
10630451 ayaM mameShTo dayito.anuvartI mayAbhayaM dattamamuShya deva
10630453 sampAdyatAM tadbhavataH prasAdo yathA hi te daityapatau prasAdaH
10630460 shrIbhagavAnuvAcha
10630461 yadAttha bhagavaMstvaM naH karavAma priyaM tava
10630463 bhavato yadvyavasitaM tanme sAdhvanumoditam
10630471 avadhyo.ayaM mamApyeSha vairochanisuto.asuraH
10630473 prahrAdAya varo datto na vadhyo me tavAnvayaH
10630481 darpopashamanAyAsya pravR^ikNA bAhavo mayA
10630483 sUditaM cha balaM bhUri yachcha bhArAyitaM bhuvaH
10630491 chatvAro.asya bhujAH shiShTA bhaviShyatyajarAmaraH
10630493 pArShadamukhyo bhavato na kutashchidbhayo.asuraH
10630501 iti labdhvAbhayaM kR^iShNaM praNamya shirasAsuraH
10630503 prAdyumniM rathamAropya savadhvo samupAnayat
10630511 akShauhiNyA parivR^itaM suvAsaHsamala~NkR^itam
10630513 sapatnIkaM puraskR^itya yayau rudrAnumoditaH
10630521 svarAjadhAnIM samala~NkR^itAM dhvajaiH
10630522 satoraNairukShitamArgachatvarAm
10630523 vivesha sha~NkhAnakadundubhisvanair
10630524 abhyudyataH paurasuhR^iddvijAtibhiH
10630531 ya evaM kR^iShNavijayaM sha~NkareNa cha saMyugam
10630533 saMsmaretprAtarutthAya na tasya syAtparAjayaH
10640010 shrIbAdarAyaNiruvAcha
10640011 ekadopavanaM rAja~njagmuryadukumArakAH
10640013 vihartuM sAmbapradyumna chArubhAnugadAdayaH
10640021 krIDitvA suchiraM tatra vichinvantaH pipAsitAH
10640023 jalaM nirudake kUpe dadR^ishuH sattvamadbhutam
10640031 kR^ikalAsaM girinibhaM vIkShya vismitamAnasAH
10640033 tasya choddharaNe yatnaM chakruste kR^ipayAnvitAH
10640041 charmajaistAntavaiH pAshairbaddhvA patitamarbhakAH
10640043 nAshaknuransamuddhartuM kR^iShNAyAchakhyurutsukAH
10640051 tatrAgatyAravindAkSho bhagavAnvishvabhAvanaH
10640053 vIkShyojjahAra vAmena taM kareNa sa lIlayA
10640061 sa uttamaHshlokakarAbhimR^iShTo vihAya sadyaH kR^ikalAsarUpam
10640063 santaptachAmIkarachAruvarNaH svargyadbhutAla~NkaraNAmbarasrak
10640071 paprachCha vidvAnapi tannidAnaM janeShu vikhyApayituM mukundaH
10640073 kastvaM mahAbhAga vareNyarUpo devottamaM tvAM gaNayAmi nUnam
10640081 dashAmimAM vA katamena karmaNA samprApito.asyatadarhaH subhadra
10640083 AtmAnamAkhyAhi vivitsatAM no yanmanyase naH kShamamatra vaktum
10640090 shrIshuka uvAcha
10640091 iti sma rAjA sampR^iShTaH kR^iShNenAnantamUrtinA
10640093 mAdhavaM praNipatyAha kirITenArkavarchasA
10640100 nR^iga uvAcha
10640101 nR^igo nAma narendro.ahamikShvAkutanayaH prabho
10640103 dAniShvAkhyAyamAneShu yadi te karNamaspR^isham
10640111 kiM nu te.aviditaM nAtha sarvabhUtAtmasAkShiNaH
10640113 kAlenAvyAhatadR^isho vakShye.athApi tavAj~nayA
10640121 yAvatyaH sikatA bhUmeryAvatyo divi tArakAH
10640123 yAvatyo varShadhArAshcha tAvatIradadaM sma gAH
10640131 payasvinIstaruNIH shIlarUpa guNopapannAH kapilA hemasR^i~NgIH
10640133 nyAyArjitA rUpyakhurAH savatsA dukUlamAlAbharaNA dadAvaham
10640141 svala~NkR^itebhyo guNashIlavadbhyaH sIdatkuTumbebhya R^itavratebhyaH
10640143 tapaHshrutabrahmavadAnyasadbhyaH prAdAM yuvabhyo dvijapu~NgavebhyaH
10640151 gobhUhiraNyAyatanAshvahastinaH kanyAH sadAsIstilarUpyashayyAH
10640153 vAsAMsi ratnAni parichChadAnrathAniShTaM cha yaj~naishcharitaM cha pUrtam
10640161 kasyachiddvijamukhyasya bhraShTA gaurmama godhane
10640163 sampR^iktAviduShA sA cha mayA dattA dvijAtaye
10640171 tAM nIyamAnAM tatsvAmI dR^iShTrovAcha mameti tam
10640173 mameti parigrAhyAha nR^igo me dattavAniti
10640181 viprau vivadamAnau mAmUchatuH svArthasAdhakau
10640183 bhavAndAtApaharteti tachChrutvA me.abhavadbhramaH
10640191 anunItAvubhau viprau dharmakR^ichChragatena vai
10640193 gavAM lakShaM prakR^iShTAnAM dAsyAmyeShA pradIyatAm
10640201 bhavantAvanugR^ihNItAM ki~NkarasyAvijAnataH
10640203 samuddharataM mAM kR^ichChrAtpatantaM niraye.ashuchau
10640211 nAhaM pratIchChe vai rAjannityuktvA svAmyapAkramat
10640213 nAnyadgavAmapyayutamichChAmItyaparo yayau
10640221 etasminnantare yAmairdUtairnIto yamakShayam
10640223 yamena pR^iShTastatrAhaM devadeva jagatpate
10640231 pUrvaM tvamashubhaM bhu~NkSha utAho nR^ipate shubham
10640233 nAntaM dAnasya dharmasya pashye lokasya bhAsvataH
10640241 pUrvaM devAshubhaM bhu~nja iti prAha pateti saH
10640243 tAvadadrAkShamAtmAnaM kR^ikalAsaM patanprabho
10640251 brahmaNyasya vadAnyasya tava dAsasya keshava
10640253 smR^itirnAdyApi vidhvastA bhavatsandarshanArthinaH
10640261 sa tvaM kathaM mama vibho.akShipathaH parAtmA
10640262 yogeshvaraH shrutidR^ishAmalahR^idvibhAvyaH
10640263 sAkShAdadhokShaja uruvyasanAndhabuddheH
10640264 syAnme.anudR^ishya iha yasya bhavApavargaH
10640271 devadeva jagannAtha govinda puruShottama
10640273 nArAyaNa hR^iShIkesha puNyashlokAchyutAvyaya
10640281 anujAnIhi mAM kR^iShNa yAntaM devagatiM prabho
10640283 yatra kvApi satashcheto bhUyAnme tvatpadAspadam
10640291 namaste sarvabhAvAya brahmaNe.anantashaktaye
10640293 kR^iShNAya vAsudevAya yogAnAM pataye namaH
10640301 ityuktvA taM parikramya pAdau spR^iShTvA svamaulinA
10640303 anuj~nAto vimAnAgryamAruhatpashyatAM nR^iNAm
10640311 kR^iShNaH parijanaM prAha bhagavAndevakIsutaH
10640313 brahmaNyadevo dharmAtmA rAjanyAnanushikShayan
10640321 durjaraM bata brahmasvaM bhuktamagnermanAgapi
10640323 tejIyaso.api kimuta rAj~nAM IshvaramAninAm
10640331 nAhaM hAlAhalaM manye viShaM yasya pratikriyA
10640333 brahmasvaM hi viShaM proktaM nAsya pratividhirbhuvi
10640341 hinasti viShamattAraM vahniradbhiH prashAmyati
10640343 kulaM samUlaM dahati brahmasvAraNipAvakaH
10640351 brahmasvaM duranuj~nAtaM bhuktaM hanti tripUruSham
10640353 prasahya tu balAdbhuktaM dasha pUrvAndashAparAn
10640361 rAjAno rAjalakShmyAndhA nAtmapAtaM vichakShate
10640363 nirayaM ye.abhimanyante brahmasvaM sAdhu bAlishAH
10640371 gR^ihNanti yAvataH pAMshUnkrandatAmashrubindavaH
10640373 viprANAM hR^itavR^ittInAmvadAnyAnAM kuTumbinAm
10640381 rAjAno rAjakulyAshcha tAvato.abdAnnira~NkushAH
10640383 kumbhIpAkeShu pachyante brahmadAyApahAriNaH
10640391 svadattAM paradattAM vA brahmavR^ittiM harechcha yaH
10640393 ShaShTivarShasahasrANi viShThAyAM jAyate kR^imiH
10640401 na me brahmadhanaM bhUyAdyadgR^idhvAlpAyuSho narAH
10640403 parAjitAshchyutA rAjyAdbhavantyudvejino.ahayaH
10640411 vipraM kR^itAgasamapi naiva druhyata mAmakAH
10640413 ghnantaM bahu shapantaM vA namaskuruta nityashaH
10640421 yathAhaM praName viprAnanukAlaM samAhitaH
10640423 tathA namata yUyaM cha yo.anyathA me sa daNDabhAk
10640431 brAhmaNArtho hyapahR^ito hartAraM pAtayatyadhaH
10640433 ajAnantamapi hyenaM nR^igaM brAhmaNagauriva
10640441 evaM vishrAvya bhagavAnmukundo dvArakaukasaH
10640443 pAvanaH sarvalokAnAM vivesha nijamandiram
10650010 shrIshuka uvAcha
10650011 balabhadraH kurushreShTha bhagavAnrathamAsthitaH
10650013 suhR^iddidR^ikShurutkaNThaH prayayau nandagokulam
10650021 pariShvaktashchirotkaNThairgopairgopIbhireva cha
10650023 rAmo.abhivAdya pitarAvAshIrbhirabhinanditaH
10650031 chiraM naH pAhi dAshArha sAnujo jagadIshvaraH
10650033 ityAropyA~NkamAli~Ngya netraiH siShichaturjalaiH
10650041 gopavR^iddhAMshcha vidhivadyaviShThairabhivanditaH
10650043 yathAvayo yathAsakhyaM yathAsambandhamAtmanaH
10650051 samupetyAtha gopAlAnhAsyahastagrahAdibhiH
10650053 vishrAntamsukhamAsInaM paprachChuH paryupAgatAH
10650061 pR^iShTAshchAnAmayaM sveShu premagadgadayA girA
10650063 kR^iShNe kamalapatrAkShe sannyastAkhilarAdhasaH
10650071 kachchinno bAndhavA rAma sarve kushalamAsate
10650073 kachchitsmaratha no rAma yUyaM dArasutAnvitAH
10650081 diShTyA kaMso hataH pApo diShTyA muktAH suhR^ijjanAH
10650083 nihatya nirjitya ripUndiShTyA durgaM samAshrItAH
10650091 gopyo hasantyaH paprachChU rAmasandarshanAdR^itAH
10650093 kachchidAste sukhaM kR^iShNaH purastrIjanavallabhaH
10650101 kachchitsmarati vA bandhUnpitaraM mAtaraM cha saH
10650103 apyasau mAtaraM draShTuM sakR^idapyAgamiShyati
10650105 api vA smarate.asmAkamanusevAM mahAbhujaH
10650111 mAtaraM pitaraM bhrAtR^InpatInputrAnsvasR^Inapi
10650113 yadarthe jahima dAshArha dustyajAnsvajanAnprabho
10650121 tA naH sadyaH parityajya gataH sa~nChinnasauhR^idaH
10650123 kathaM nu tAdR^ishaM strIbhirna shraddhIyeta bhAShitam
10650131 kathaM nu gR^ihNantyanavasthitAtmano
10650132 vachaH kR^itaghnasya budhAH purastriyaH
10650133 gR^ihNanti vai chitrakathasya sundara
10650134 smitAvalokochChvasitasmarAturAH
10650141 kiM nastatkathayA gopyaH kathAH kathayatAparAH
10650143 yAtyasmAbhirvinA kAlo yadi tasya tathaiva naH
10650151 iti prahasitaM shaurerjalpitaM chAruvIkShitam
10650153 gatiM premapariShva~NgaM smarantyo ruruduH striyaH
10650161 sa~NkarShaNastAH kR^iShNasya sandeshairhR^idayaMgamaiH
10650163 sAntvayAmAsa bhagavAnnAnAnunayakovidaH
10650171 dvau mAsau tatra chAvAtsInmadhuM mAdhavaM eva cha
10650173 rAmaH kShapAsu bhagavAngopInAM ratimAvahan
10650181 pUrNachandrakalAmR^iShTe kaumudIgandhavAyunA
10650183 yamunopavane reme sevite strIgaNairvR^itaH
10650191 varuNapreShitA devI vAruNI vR^ikShakoTarAt
10650193 patantI tadvanaM sarvaM svagandhenAdhyavAsayat
10650201 taM gandhaM madhudhArAyA vAyunopahR^itaM balaH
10650203 AghrAyopagatastatra lalanAbhiH samaM papau
10650211 upagIyamAno gandharvairvanitAshobhimaNDale
10650213 reme kareNuyUthesho mAhendra iva vAraNaH
10650221 nedurdundubhayo vyomni vavR^iShuH kusumairmudA
10650223 gandharvA munayo rAmaM tadvIryairIDire tadA
10650231 upagIyamAnacharito vanitAbhirhalAyudha
10650233 vaneShu vyacharatkShIvo madavihvalalochanaH
10650241 sragvyekakuNDalo matto vaijayantyA cha mAlayA
10650243 bibhratsmitamukhAmbhojaM svedaprAleyabhUShitam
10650251 sa AjuhAva yamunAM jalakrIDArthamIshvaraH
10650253 nijaM vAkyamanAdR^itya matta ityApagAM balaH
10650251 anAgatAM halAgreNa kupito vichakarSha ha
10650261 pApe tvaM mAmavaj~nAya yannAyAsi mayAhutA
10650263 neShye tvAM lA~NgalAgreNa shatadhA kAmachAriNIm
10650271 evaM nirbhartsitA bhItA yamunA yadunandanam
10650273 uvAcha chakitA vAchaM patitA pAdayornR^ipa
10650281 rAma rAma mahAbAho na jAne tava vikramam
10650283 yasyaikAMshena vidhR^itA jagatI jagataH pate
10650291 paraM bhAvaM bhagavato bhagavanmAmajAnatIm
10650293 moktumarhasi vishvAtmanprapannAM bhaktavatsala
10650301 tato vyamu~nchadyamunAM yAchito bhagavAnbalaH
10650303 vijagAha jalaM strIbhiH kareNubhirivebharAT
10650311 kAmaM vihR^itya salilAduttIrNAyAsItAmbare
10650313 bhUShaNAni mahArhANi dadau kAntiH shubhAM srajam
10650321 vasitvA vAsasI nIle mAlAM Amuchya kA~nchanIm
10650323 reye svala~NkR^ito lipto mAhendra iva vAraNaH
10650331 adyApi dR^ishyate rAjanyamunAkR^iShTavartmanA
10650333 balasyAnantavIryasya vIryaM sUchayatIva hi
10650341 evaM sarvA nishA yAtA ekeva ramato vraje
10650343 rAmasyAkShiptachittasya mAdhuryairvrajayoShitAm
10660010 shrIshuka uvAcha
10660011 nandavrajaM gate rAme karUShAdhipatirnR^ipa
10660013 vAsudevo.ahamityaj~no dUtaM kR^iShNAya prAhiNot
10660021 tvaM vAsudevo bhagavAnavatIR^ino jagatpatiH
10660023 iti prastobhito bAlairmena AtmAnamachyutam
10660031 dUtaM cha prAhiNonmandaH kR^iShNAyAvyaktavartmane
10660033 dvArakAyAM yathA bAlo nR^ipo bAlakR^ito.abudhaH
10660041 dUtastu dvArakAmetya sabhAyAmAsthitaM prabhum
10660043 kR^iShNaM kamalapatrAkShaM rAjasandeshamabravIt
10660051 vAsudevo.avatIrno.ahameka eva na chAparaH
10660053 bhUtAnAmanukampArthaM tvaM tu mithyAbhidhAM tyaja
10660061 yAni tvamasmachchihnAni mauDhyAdbibharShi sAtvata
10660063 tyaktvaihi mAM tvaM sharaNaM no cheddehi mamAhavam
10660070 shrIshuka uvAcha
10660071 katthanaM tadupAkarNya pauNDrakasyAlpamedhasaH
10660073 ugrasenAdayaH sabhyA uchchakairjahasustadA
10660081 uvAcha dUtaM bhagavAnparihAsakathAmanu
10660083 utsrakShye mUDha chihnAni yaistvamevaM vikatthase
10660091 mukhaM tadapidhAyAj~na ka~NkagR^idhravaTairvR^itaH
10660093 shayiShyase hatastatra bhavitA sharaNaM shunAm
10660101 iti dUtastamAkShepaM svAmine sarvamAharat
10660103 kR^iShNo.api rathamAsthAya kAshImupajagAma ha
10660111 pauNDrako.api tadudyogamupalabhya mahArathaH
10660113 akShauhiNIbhyAM saMyukto nishchakrAma purAddrutam
10660121 tasya kAshIpatirmitraM pArShNigrAho.anvayAnnR^ipa
10660123 akShauhiNIbhistisR^ibhirapashyatpauNDrakaM hariH
10660131 sha~NkhAryasigadAshAr~Nga shrIvatsAdyupalakShitam
10660133 bibhrANaM kaustubhamaNiM vanamAlAvibhUShitam
10660141 kausheyavAsasI pIte vasAnaM garuDadhvajam
10660143 amUlyamaulyAbharaNaM sphuranmakarakuNDalam
10660151 dR^iShTvA tamAtmanastulyaM veShaM kR^itrimamAsthitam
10660153 yathA naTaM ra~NgagataM vijahAsa bhR^ishaM harIH
10660161 shulairgadAbhiH parighaiH shaktyR^iShTiprAsatomaraiH
10660163 asibhiH paTTishairbANaiH prAharannarayo harim
10660171 kR^iShNastu tatpauNDrakakAshirAjayor
10660172 balaM gajasyandanavAjipattimat
10660173 gadAsichakreShubhirArdayadbhR^ishaM
10660174 yathA yugAnte hutabhukpR^ithakprajAH
10660181 AyodhanaM tadrathavAjiku~njara dvipatkharoShTrairariNAvakhaNDitaiH
10660183 babhau chitaM modavahaM manasvinAmAkrIDanaM bhUtapaterivolbaNam
10660191 athAha pauNDrakaM shaurirbho bho pauNDraka yadbhavAn
10660193 dUtavAkyena mAmAha tAnyastraNyutsR^ijAmi te
10660201 tyAjayiShye.abhidhAnaM me yattvayAj~na mR^iShA dhR^itam
10660203 vrajAmi sharanaM te.adya yadi nechChAmi saMyugam
10660211 iti kShiptvA shitairbANairvirathIkR^itya pauNDrakam
10660213 shiro.avR^ishchadrathA~Ngena vajreNendro yathA gireH
10660221 tathA kAshIpateH kAyAchChira utkR^itya patribhiH
10660223 nyapAtayatkAshIpuryAM padmakoshamivAnilaH
10660231 evaM matsariNamhatvA pauNDrakaM sasakhaM hariH
10660233 dvArakAmAvishatsiddhairgIyamAnakathAmR^itaH
10660241 sa nityaM bhagavaddhyAna pradhvastAkhilabandhanaH
10660243 bibhrANashcha hare rAjansvarUpaM tanmayo.abhavat
10660251 shiraH patitamAlokya rAjadvAre sakuNDalam
10660253 kimidaM kasya vA vaktramiti saMshishire janAH
10660261 rAj~naH kAshIpaterj~nAtvA mahiShyaH putrabAndhavAH
10660263 paurAshcha hA hatA rAjannAtha nAtheti prArudan
10660271 sudakShiNastasya sutaH kR^itvA saMsthAvidhiM pateH
10660273 nihatya pitR^ihantAraM yAsyAmyapachitiM pituH
10660281 ityAtmanAbhisandhAya sopAdhyAyo maheshvaram
10660283 sudakShiNo.archayAmAsa parameNa samAdhinA
10660291 prIto.avimukte bhagavAMstasmai varamadAdvibhuH
10660293 pitR^ihantR^ivadhopAyaM sa vavre varamIpsitam
10660301 dakShiNAgniM parichara brAhmaNaiH samamR^itvijam
10660303 abhichAravidhAnena sa chAgniH pramathairvR^itaH
10660311 sAdhayiShyati sa~NkalpamabrahmaNye prayojitaH
10660313 ityAdiShTastathA chakre kR^iShNAyAbhicharanvratI
10660321 tato.agnirutthitaH kuNDAnmUrtimAnatibhIShaNaH
10660323 taptatAmrashikhAshmashrura~NgArodgArilochanaH
10660331 daMShTrograbhrukuTIdaNDa kaThorAsyaH svajihvayA
10660333 AlihansR^ikvaNI nagno vidhunvaMstrishikhaM jvalat
10660341 padbhyAM tAlapramANAbhyAM kampayannavanItalam
10660343 so.abhyadhAvadvR^ito bhUtairdvArakAM pradahandishaH
10660351 tamAbhichAradahanamAyAntaM dvArakaukasaH
10660353 vilokya tatrasuH sarve vanadAhe mR^igA yathA
10660361 akShaiH sabhAyAM krIDantaM bhagavantaM bhayAturAH
10660363 trAhi trAhi trilokesha vahneH pradahataH puram
10660371 shrutvA tajjanavaiklavyaM dR^iShTvA svAnAM cha sAdhvasam
10660373 sharaNyaH samprahasyAha mA bhaiShTetyavitAsmyaham
10660381 sarvasyAntarbahiHsAkShI kR^ityAM mAheshvarIM vibhuH
10660383 vij~nAya tadvighAtArthaM pArshvasthaM chakramAdishat
10660391 tatsUryakoTipratimaM sudarshanaM jAjvalyamAnaM pralayAnalaprabham
10660393 svatejasA khaM kakubho.atha rodasI chakraM mukundAstraM athAgnimArdayat
10660401 kR^ityAnalaH pratihataH sa rathAngapANer
10660402 astraujasA sa nR^ipa bhagnamukho nivR^ittaH
10660403 vArANasIM parisametya sudakShiNaM taM
10660404 sartvigjanaM samadahatsvakR^ito.abhichAraH
10660411 chakraM cha viShNostadanupraviShTaM vArAnasIM sATTasabhAlayApaNAm
10660413 sagopurATTAlakakoShThasa~NkulAM sakoshahastyashvarathAnnashAlinIm
10660421 dagdhvA vArANasIM sarvAM viShNoshchakraM sudarshanam
10660423 bhUyaH pArshvamupAtiShThatkR^iShNasyAkliShTakarmaNaH
10660431 ya enaM shrAvayenmartya uttamaHshlokavikramam
10660433 samAhito vA shR^iNuyAtsarvapApaiH pramuchyate
10670010 shrIrAjovAcha
10670011 bhuyo.ahaM shrotumichChAmi rAmasyAdbhutakarmaNaH
10670013 anantasyAprameyasya yadanyatkR^itavAnprabhuH
10670020 shrIshuka uvAcha
10670021 narakasya sakhA kashchiddvivido nAma vAnaraH
10670023 sugrIvasachivaH so.atha bhrAtA maindasya vIryavAn
10670031 sakhyuH so.apachitiM kurvanvAnaro rAShTraviplavam
10670033 puragrAmAkarAnghoShAnadahadvahnimutsR^ijan
10670041 kvachitsa shailAnutpATya tairdeshAnsamachUrNayat
10670043 AnartAnsutarAmeva yatrAste mitrahA hariH
10670051 kvachitsamudramadhyastho dorbhyAmutkShipya tajjalam
10670053 deshAnnAgAyutaprANo velAkUle nyamajjayat
10670061 AshramAnR^iShimukhyAnAM kR^itvA bhagnavanaspatIn
10670063 adUShayachChakR^inmUtrairagnInvaitAnikAnkhalaH
10670071 puruShAnyoShito dR^iptaH kShmAbhR^iddronIguhAsu saH
10670073 nikShipya chApyadhAchChailaiH peshaShkArIva kITakam
10670081 evaM deshAnviprakurvandUShayaMshcha kulastriyaH
10670083 shrutvA sulalitaM gItaM giriM raivatakaM yayau
10670091 tatrApashyadyadupatiM rAmaM puShkaramAlinam
10670093 sudarshanIyasarvA~NgaM lalanAyUthamadhyagam
10670101 gAyantaM vAruNIM pItvA madavihvalalochanam
10670103 vibhrAjamAnaM vapuShA prabhinnamiva vAraNam
10670111 duShTaH shAkhAmR^igaH shAkhAmArUDhaH kampayandrumAn
10670113 chakre kilakilAshabdamAtmAnaM sampradarshayan
10670121 tasya dhArShTyaM kapervIkShya taruNyo jAtichApalAH
10670123 hAsyapriyA vijahasurbaladevaparigrahAH
10670131 tA helayAmAsa kapirbhrUkShepairsammukhAdibhiH
10670133 darshayansvagudaM tAsAM rAmasya cha nirIkShitaH
10670141 taM grAvNA prAharatkruddho balaH praharatAM varaH
10670143 sa va~nchayitvA grAvANaM madirAkalashaM kapiH
10670151 gR^ihItvA helayAmAsa dhUrtastaM kopayanhasan
10670153 nirbhidya kalashaM duShTo vAsAMsyAsphAlayadbalam
10670155 kadarthIkR^itya balavAnviprachakre madoddhataH
10670161 taM tasyAvinayaM dR^iShTvA deshAMshcha tadupadrutAn
10670163 kruddho muShalamAdatta halaM chArijighAMsayA
10670171 dvivido.api mahAvIryaH shAlamudyamya pANinA
10670173 abhyetya tarasA tena balaM mUrdhanyatADayat
10670181 taM tu sa~NkarShaNo mUrdhni patantamachalo yathA
10670183 pratijagrAha balavAnsunandenAhanachcha tam
10670191 mUShalAhatamastiShko vireje raktadhArayA
10670193 giriryathA gairikayA prahAraM nAnuchintayan
10670201 punaranyaM samutkShipya kR^itvA niShpatramojasA
10670203 tenAhanatsusa~NkruddhastaM balaH shatadhAchChinat
10670211 tato.anyena ruShA jaghne taM chApi shatadhAchChinat
10670221 evaM yudhyanbhagavatA bhagne bhagne punaH punaH
10670223 AkR^iShya sarvato vR^ikShAnnirvR^ikShamakarodvanam
10670231 tato.amu~nchachChilAvarShaM balasyoparyamarShitaH
10670233 tatsarvaM chUrNayAM Asa lIlayA muShalAyudhaH
10670241 sa bAhU tAlasa~NkAshau muShTIkR^itya kapIshvaraH
10670243 AsAdya rohiNIputraM tAbhyAM vakShasyarUrujat
10670251 yAdavendro.api taM dorbhyAM tyaktvA muShalalA~Ngale
10670253 jatrAvabhyardayatkruddhaH so.apatadrudhiraM vaman
10670261 chakampe tena patatA saTa~NkaH savanaspatiH
10670263 parvataH kurushArdUla vAyunA naurivAmbhasi
10670271 jayashabdo namaHshabdaH sAdhu sAdhviti chAmbare
10670273 surasiddhamunIndrANAmAsItkusumavarShiNAm
10670281 evaM nihatya dvividaM jagadvyatikarAvaham
10670283 saMstUyamAno bhagavAnjanaiH svapuramAvishat
10680010 shrIshuka uvAcha
10680011 duryodhanasutAM rAjanlakShmaNAM samitiMjayaH
10680013 svayaMvarasthAmaharatsAmbo jAmbavatIsutaH
10680021 kauravAH kupitA UchurdurvinIto.ayamarbhakaH
10680023 kadarthIkR^itya naH kanyAmakAmAmaharadbalAt
10680031 badhnItemaM durvinItaM kiM kariShyanti vR^iShNayaH
10680033 ye.asmatprasAdopachitAM dattAM no bhu~njate mahIm
10680041 nigR^ihItaM sutaM shrutvA yadyeShyantIha vR^iShNayaH
10680043 bhagnadarpAH shamaM yAnti prANA iva susaMyatAH
10680051 iti karNaH shalo bhUriryaj~naketuH suyodhanaH
10680053 sAmbamArebhire yoddhuM kuruvR^iddhAnumoditAH
10680061 dR^iShTvAnudhAvataH sAmbo dhArtarAShTrAnmahArathaH
10680063 pragR^ihya ruchiraM chApaM tasthau siMha ivaikalaH
10680071 taM te jighR^ikShavaH kruddhAstiShTha tiShTheti bhAShiNaH
10680073 AsAdya dhanvino bANaiH karNAgraNyaH samAkiran
10680081 so.apaviddhaH kurushreShTha kurubhiryadunandanaH
10680083 nAmR^iShyattadachintyArbhaH siMha kShudramR^igairiva
10680091 visphUrjya ruchiraM chApaM sarvAnvivyAdha sAyakaiH
10680093 karNAdInShaDrathAnvIrastAvadbhiryugapatpR^ithak
10680101 chaturbhishchaturo vAhAnekaikena cha sArathIn
10680103 rathinashcha maheShvAsAMstasya tatte.abhyapUjayan
10680111 taM tu te virathaM chakrushchatvArashchaturo hayAn
10680113 ekastu sArathiM jaghne chichChedaNyaH sharAsanam
10680121 taM baddhvA virathIkR^itya kR^ichChreNa kuravo yudhi
10680123 kumAraM svasya kanyAM cha svapuraM jayino.avishan
10680131 tachChrutvA nAradoktena rAjansa~njAtamanyavaH
10680133 kurUnpratyudyamaM chakrurugrasenaprachoditAH
10680141 sAntvayitvA tu tAnrAmaH sannaddhAnvR^iShNipu~NgavAn
10680143 naichChatkurUNAM vR^iShNInAM kaliM kalimalApahaH
10680151 jagAma hAstinapuraM rathenAdityavarchasA
10680153 brAhmaNaiH kulavR^iddhaishcha vR^itashchandra iva grahaiH
10680161 gatvA gajAhvayaM rAmo bAhyopavanamAsthitaH
10680163 uddhavaM preShayAmAsa dhR^itarAShTraM bubhutsayA
10680171 so.abhivandyAmbikAputraM bhIShmaM droNaM cha bAhlikam
10680173 duryodhanaM cha vidhivadrAmamAgataM abravIt
10680181 te.atiprItAstamAkarNya prAptaM rAmaM suhR^ittamam
10680183 tamarchayitvAbhiyayuH sarve ma~NgalapANayaH
10680191 taM sa~Ngamya yathAnyAyaM gAmarghyaM cha nyavedayan
10680193 teShAM ye tatprabhAvaj~nAH praNemuH shirasA balam
10680201 bandhUnkushalinaH shrutvA pR^iShTvA shivamanAmayam
10680203 parasparamatho rAmo babhAShe.aviklavaM vachaH
10680211 ugrasenaH kShiteshesho yadva Aj~nApayatprabhuH
10680213 tadavyagradhiyaH shrutvA kurudhvamavilambitam
10680221 yadyUyaM bahavastvekaM jitvAdharmeNa dhArmikam
10680223 abadhnItAtha tanmR^iShye bandhUnAmaikyakAmyayA
10680231 vIryashauryabalonnaddhamAtmashaktisamaM vachaH
10680233 kuravo baladevasya nishamyochuH prakopitAH
10680241 aho mahachchitramidaM kAlagatyA duratyayA
10680243 ArurukShatyupAnadvai shiro mukuTasevitam
10680251 ete yaunena sambaddhAH sahashayyAsanAshanAH
10680253 vR^iShNayastulyatAM nItA asmaddattanR^ipAsanAH
10680261 chAmaravyajane sha~NkhamAtapatraM cha pANDuram
10680263 kirITamAsanaM shayyAM bhu~njate.asmadupekShayA
10680271 alaM yadUnAM naradevalA~nChanairdAtuH pratIpaiH phaNinAmivAmR^itam
10680273 ye.asmatprasAdopachitA hi yAdavA Aj~nApayantyadya gatatrapA bata
10680281 kathamindro.api kurubhirbhIShmadroNArjunAdibhiH
10680283 adattamavarundhIta siMhagrastamivoraNaH
10680290 shrIbAdarAyaNiruvAcha
10680291 janmabandhushrIyonnaddha madAste bharatarShabha
10680293 AshrAvya rAmaM durvAchyamasabhyAH puramAvishan
10680301 dR^iShTvA kurUnAM dauHshIlyaM shrutvAvAchyAni chAchyutaH
10680303 avochatkopasaMrabdho duShprekShyaH prahasanmuhuH
10680311 nUnaM nAnAmadonnaddhAH shAntiM nechChantyasAdhavaH
10680313 teShAM hi prashamo daNDaH pashUnAM laguDo yathA
10680321 aho yadUnsusaMrabdhAnkR^iShNaM cha kupitaM shanaiH
10680323 sAntvayitvAhameteShAM shamamichChannihAgataH
10680331 ta ime mandamatayaH kalahAbhiratAH khalAH
10680333 taM mAmavaj~nAya muhurdurbhAShAnmAnino.abruvan
10680341 nograsenaH kila vibhurbhojavR^iShNyandhakeshvaraH
10680343 shakrAdayo lokapAlA yasyAdeshAnuvartinaH
10680351 sudharmAkramyate yena pArijAto.amarA~NghripaH
10680353 AnIya bhujyate so.asau na kilAdhyAsanArhaNaH
10680361 yasya pAdayugaM sAkShAchChrIrupAste.akhileshvarI
10680363 sa nArhati kila shrIsho naradevaparichChadAn
10680371 yasyA~Nghripa~Nkajarajo.akhilalokapAlair
10680372 maulyuttamairdhR^itamupAsitatIrthatIrtham
10680373 brahmA bhavo.ahamapi yasya kalAH kalAyAH
10680374 shrIshchodvahema chiramasya nR^ipAsanaM kva
10680381 bhu~njate kurubhirdattaM bhUkhaNDaM vR^iShNayaH kila
10680383 upAnahaH kila vayaM svayaM tu kuravaH shiraH
10680391 aho aishvaryamattAnAM mattAnAmiva mAninAm
10680393 asambaddhA giR^io rukShAH kaH sahetAnushAsItA
10680401 adya niShkauravaM pR^ithvIM kariShyAmItyamarShitaH
10680403 gR^ihItvA halamuttasthau dahanniva jagattrayam
10680411 lA~NgalAgreNa nagaramudvidArya gajAhvayam
10680413 vichakarSha sa ga~NgAyAM prahariShyannamarShitaH
10680421 jalayAnamivAghUrNaM ga~NgAyAM nagaraM patat
10680423 AkR^iShyamANamAlokya kauravAH jAtasambhramAH
10680431 tameva sharaNaM jagmuH sakuTumbA jijIviShavaH
10680433 salakShmaNaM puraskR^itya sAmbaM prA~njalayaH prabhum
10680441 rAma rAmAkhilAdhAra prabhAvaM na vidAma te
10680443 mUDhAnAM naH kubuddhInAM kShantumarhasyatikramam
10680451 sthityutpattyapyayAnAM tvameko heturnirAshrayaH
10680453 lokAnkrIDanakAnIsha krIDataste vadanti hi
10680461 tvameva mUrdhnIdamananta lIlayA bhUmaNDalaM bibharShi sahasramUrdhan
10680463 ante cha yaH svAtmaniruddhavishvaH sheShe.advitIyaH parishiShyamANaH
10680471 kopaste.akhilashikShArthaM na dveShAnna cha matsarAt
10680473 bibhrato bhagavansattvaM sthitipAlanatatparaH
10680481 namaste sarvabhUtAtmansarvashaktidharAvyaya
10680483 vishvakarmannamaste.astu tvAM vayaM sharaNaM gatAH
10680490 shrIshuka uvAcha
10680491 evaM prapannaiH saMvignairvepamAnAyanairbalaH
10680493 prasAditaH suprasanno mA bhaiShTetyabhayaM dadau
10680501 duryodhanaH pAribarhaM ku~njarAnShaShTihAyanAn
10680503 dadau cha dvAdashashatAnyayutAni tura~NgamAn
10680511 rathAnAM ShaTsahasrANi raukmANAM sUryavarchasAm
10680513 dAsInAM niShkakaNThInAM sahasraM duhitR^ivatsalaH
10680521 pratigR^ihya tu tatsarvaM bhagavAnsAtvatarShabhaH
10680523 sasutaH sasnuShaH prAyAtsuhR^idbhirabhinanditaH
10680531 tataH praviShTaH svapuraM halAyudhaH
10680532 sametya bandhUnanuraktachetasaH
10680533 shashaMsa sarvaM yadupu~NgavAnAM
10680534 madhye sabhAyAM kuruShu svacheShTitam
10680541 adyApi cha puraM hyetatsUchayadrAmavikramam
10680543 samunnataM dakShiNato ga~NgAyAmanudR^ishyate
10690010 shrIshuka uvAcha
10690011 narakaM nihataM shrutvA tathodvAhaM cha yoShitAm
10690013 kR^iShNenaikena bahvInAM taddidR^ikShuH sma nAradaH
10690021 chitraM bataitadekena vapuShA yugapatpR^ithak
10690023 gR^iheShu dvyaShTasAhasraM striya eka udAvahat
10690031 ityutsuko dvAravatIM devarShirdraShTumAgamat
10690033 puShpitopavanArAma dvijAlikulanAditAm
10690041 utphullendIvarAmbhoja kahlArakumudotpalaiH
10690043 ChuriteShu saraHsUchchaiH kUjitAM haMsasArasaiH
10690051 prAsAdalakShairnavabhirjuShTAM sphATikarAjataiH
10690053 mahAmarakataprakhyaiH svarNaratnaparichChadaiH
10690061 vibhaktarathyApathachatvarApaNaiH shAlAsabhAbhI ruchirAM surAlayaiH
10690063 saMsiktamArgA~NganavIthidehalIM patatpatAkadhvajavAritAtapAm
10690071 tasyAmantaHpuraM shrImadarchitaM sarvadhiShNyapaiH
10690073 hareH svakaushalaM yatra tvaShTrA kArtsnyena darshitam
10690081 tatra ShoDashabhiH sadma sahasraiH samala~NkR^itam
10690083 viveshaikatomaM shaureH patnInAM bhavanaM mahat
10690091 viShTabdhaM vidrumastambhairvaidUryaphalakottamaiH
10690093 indranIlamayaiH kuDyairjagatyA chAhatatviShA
10690101 vitAnairnirmitaistvaShTrA muktAdAmavilambibhiH
10690103 dAntairAsanaparya~NkairmaNyuttamapariShkR^itaiH
10690111 dAsIbhirniShkakaNThIbhiH suvAsobhirala~NkR^itam
10690113 pumbhiH saka~nchukoShNISha suvastramaNikuNDalaiH
10690121 ratnapradIpanikaradyutibhirnirasta dhvAntaM vichitravalabhIShu shikhaNDino.a~Nga
10690123 nR^ityanti yatra vihitAgurudhUpamakShairniryAntamIkShya ghanabuddhaya unnadantaH
10690131 tasminsamAnaguNarUpavayaHsuveSha
10690132 dAsIsahasrayutayAnusavaM gR^ihiNyA
10690133 vipro dadarsha chamaravyajanena rukma
10690134 daNDena sAtvatapatiM parivIjayantyA
10690141 taM sannirIkShya bhagavAnsahasotthitashrI
10690142 parya~NkataH sakaladharmabhR^itAM variShThaH
10690143 Anamya pAdayugalaM shirasA kirITa
10690144 juShTena sA~njaliravIvishadAsane sve
10690151 tasyAvanijya charaNau tadapaH svamUrdhnA
10690152 bibhrajjagadgurutamo.api satAM patirhi
10690153 brahmaNyadeva iti yadguNanAma yuktaM
10690154 tasyaiva yachcharaNashauchamasheShatIrtham
10690161 sampUjya devaR^iShivaryamR^iShiH purANo
10690162 nArAyaNo narasakho vidhinoditena
10690163 vANyAbhibhAShya mitayAmR^itamiShTayA taM
10690164 prAha prabho bhagavate karavAma he kim
10690170 shrInArada uvAcha
10690171 naivAdbhutaM tvayi vibho.akhilalokanAthe
10690172 maitrI janeShu sakaleShu damaH khalAnAm
10690173 niHshreyasAya hi jagatsthitirakShaNAbhyAM
10690174 svairAvatAra urugAya vidAma suShThu
10690181 dR^iShTaM tavA~NghriyugalaM janatApavargaM
10690182 brahmAdibhirhR^idi vichintyamagAdhabodhaiH
10690183 saMsArakUpapatitottaraNAvalambaM
10690184 dhyAyaMshcharAmyanugR^ihANa yathA smR^itiH syAt
10690191 tato.anyadAvishadgehaM kR^iShNapatnyAH sa nAradaH
10690193 yogeshvareshvarasyA~Nga yogamAyAvivitsayA
10690201 dIvyantamakShaistatrApi priyayA choddhavena cha
10690203 pUjitaH parayA bhaktyA pratyutthAnAsanAdibhiH
10690211 pR^iShTashchAviduShevAsau kadAyAto bhavAniti
10690213 kriyate kiM nu pUrNAnAmapUrNairasmadAdibhiH
10690221 athApi brUhi no brahma~njanmaitachChobhanaM kuru
10690223 sa tu vismita utthAya tUShNImanyadagAdgR^iham
10690231 tatrApyachaShTa govindaM lAlayantaM sutAnshishUn
10690233 tato.anyasmingR^ihe.apashyanmajjanAya kR^itodyamam
10690241 juhvantaM cha vitAnAgnInyajantaM pa~nchabhirmakhaiH
10690243 bhojayantaM dvijAnkvApi bhu~njAnamavasheShitam
10690251 kvApi sandhyAmupAsInaM japantaM brahma vAgyatam
10690253 ekatra chAsicharmAbhyAM charantamasivartmasu
10690261 ashvairgajai rathaiH kvApi vicharantaM gadAgrajam
10690263 kvachichChayAnaM parya~Nke stUyamAnaM cha vandibhiH
10690271 mantrayantaM cha kasmiMshchinmantribhishchoddhavAdibhiH
10690273 jalakrIDArataM kvApi vAramukhyAbalAvR^itam
10690281 kutrachiddvijamukhyebhyo dadataM gAH svala~NkR^itAH
10690283 itihAsapurANAni shR^iNvantaM ma~NgalAni cha
10690291 hasantaM hAsakathayA kadAchitpriyayA gR^ihe
10690293 kvApi dharmaM sevamAnamarthakAmau cha kutrachit
10690301 dhyAyantamekamAsInaM puruShaM prakR^iteH param
10690303 shushrUShantaM gurUnkvApi kAmairbhogaiH saparyayA
10690311 kurvantaM vigrahaM kaishchitsandhiM chAnyatra keshavam
10690313 kutrApi saha rAmeNa chintayantaM satAM shivam
10690321 putrANAM duhitR^INAM cha kAle vidhyupayApanam
10690323 dArairvaraistatsadR^ishaiH kalpayantaM vibhUtibhiH
10690331 prasthApanopanayanairapatyAnAM mahotsavAn
10690333 vIkShya yogeshvareshasya yeShAM lokA visismire
10690341 yajantaM sakalAndevAnkvApi kratubhirUrjitaiH
10690343 pUrtayantaM kvachiddharmaM kUrpArAmamaThAdibhiH
10690351 charantaM mR^igayAM kvApi hayamAruhya saindhavam
10690353 ghnantaM tatra pashUnmedhyAnparItaM yadupu~NgavaiH
10690361 avyaktalingaM prakR^itiShvantaHpuragR^ihAdiShu
10690363 kvachichcharantaM yogeshaM tattadbhAvabubhutsayA
10690371 athovAcha hR^iShIkeshaM nAradaH prahasanniva
10690373 yogamAyodayaM vIkShya mAnuShImIyuSho gatim
10690381 vidAma yogamAyAste durdarshA api mAyinAm
10690383 yogeshvarAtmannirbhAtA bhavatpAdaniShevayA
10690391 anujAnIhi mAM deva lokAMste yashasAplutAn
10690393 paryaTAmi tavodgAyanlIlA bhuvanapAvanIH
10690400 shrIbhagavAnuvAcha
10690401 brahmandhannasya vaktAhaM kartA tadanumoditA
10690403 tachChikShayanlokamimamAsthitaH putra mA khidaH
10690410 shrIshuka uvAcha
10690411 ityAcharantaM saddharmAnpAvanAngR^ihamedhinAm
10690413 tameva sarvageheShu santamekaM dadarsha ha
10690421 kR^iShNasyAnantavIryasya yogamAyAmahodayam
10690423 muhurdR^iShTvA R^iShirabhUdvismito jAtakautukaH
10690431 ityarthakAmadharmeShu kR^iShNena shraddhitAtmanA
10690433 samyaksabhAjitaH prItastamevAnusmaranyayau
10690441 evaM manuShyapadavImanuvartamAno nArAyaNo.akhilabhavAya gR^ihItashaktiH
10690443 reme.aNga ShoDashasahasravarA~NganAnAM savrIDasauhR^idanirIkShaNahAsajuShTaH
10690451 yAnIha vishvavilayodbhavavR^ittihetuH
10690452 karmANyananyaviShayANi harIshchakAra
10690453 yastva~Nga gAyati shR^iNotyanumodate vA
10690454 bhaktirbhavedbhagavati hyapavargamArge
10700010 shrIshuka uvAcha
10700011 athoShasyupavR^ittAyAM kukkuTAnkUjato.ashapan
10700013 gR^ihItakaNThyaH patibhirmAdhavyo virahAturAH
10700021 vayAMsyaroruvankR^iShNaM bodhayantIva vandinaH
10700023 gAyatsvaliShvanidrANi mandAravanavAyubhiH
10700031 muhUrtaM taM tu vaidarbhI nAmR^iShyadatishobhanam
10700033 parirambhaNavishleShAtpriyabAhvantaraM gatA
10700041 brAhme muhUrta utthAya vAryupaspR^ishya mAdhavaH
10700043 dadhyau prasannakaraNa AtmAnaM tamasaH param
10700051 ekaM svayaMjyotirananyamavyayaM svasaMsthayA nityanirastakalmaSham
10700053 brahmAkhyamasyodbhavanAshahetubhiH svashaktibhirlakShitabhAvanirvR^itim
10700061 athApluto.ambhasyamale yathAvidhi
10700062 kriyAkalApaM paridhAya vAsasI
10700063 chakAra sandhyopagamAdi sattamo
10700064 hutAnalo brahma jajApa vAgyataH
10700071 upasthAyArkamudyantaM tarpayitvAtmanaH kalAH
10700073 devAnR^iShInpitR^InvR^iddhAnviprAnabhyarchya chAtmavAn
10700081 dhenUnAM rukmashR^i~NgInAM sAdhvInAM mauktikasrajAm
10700083 payasvinInAM gR^iShTInAM savatsAnAM suvAsasAm
10700091 dadau rUpyakhurAgrANAM kShaumAjinatilaiH saha
10700093 ala~NkR^itebhyo viprebhyo badvaM badvaM dine dine
10700101 govipradevatAvR^iddha gurUnbhUtAni sarvashaH
10700103 namaskR^ityAtmasambhUtIrma~NgalAni samaspR^ishat
10700111 AtmAnaM bhUShayAmAsa naralokavibhUShaNam
10700113 vAsobhirbhUShaNaiH svIyairdivyasraganulepanaiH
10700121 avekShyAjyaM tathAdarshaM govR^iShadvijadevatAH
10700123 kAmAMshcha sarvavarNAnAM paurAntaHpurachAriNAm
10700125 pradApya prakR^itIH kAmaiH pratoShya pratyanandata
10700131 saMvibhajyAgrato viprAnsraktAmbUlAnulepanaiH
10700133 suhR^idaH prakR^itIrdArAnupAyu~Nkta tataH svayam
10700141 tAvatsUta upAnIya syandanaM paramAdbhutam
10700143 sugrIvAdyairhayairyuktaM praNamyAvasthito.agrataH
10700151 gR^ihItvA pANinA pANI sArathestamathAruhat
10700153 sAtyakyuddhavasaMyuktaH pUrvAdrimiva bhAskaraH
10700161 IkShito.antaHpurastrINAM savrIDapremavIkShitaiH
10700163 kR^ichChrAdvisR^iShTo niragAjjAtahAso haranmanaH
10700171 sudharmAkhyAM sabhAM sarvairvR^iShNibhiH parivAritaH
10700173 prAvishadyanniviShTAnAM na santya~Nga ShaDUrmayaH
10700181 tatropavistaH paramAsane vibhurbabhau svabhAsA kakubho.avabhAsayan
10700183 vR^ito nR^isiMhairyadubhiryadUttamo yathoDurAjo divi tArakAgaNaiH
10700191 tatropamantriNo rAjannAnAhAsyarasairvibhum
10700193 upatasthurnaTAchAryA nartakyastANDavaiH pR^ithak
10700201 mR^ida~NgavINAmuraja veNutAladarasvanaiH
10700203 nanR^iturjagustuShTuvushcha sUtamAgadhavandinaH
10700211 tatrAhurbrAhmaNAH kechidAsInA brahmavAdinaH
10700213 pUrveShAM puNyayashasAM rAj~nAM chAkathayankathAH
10700221 tatraikaH puruSho rAjannAgato.apUrvadarshanaH
10700223 vij~nApito bhagavate pratIhAraiH praveshitaH
10700231 sa namaskR^itya kR^iShNAya pareshAya kR^itA~njaliH
10700233 rAj~nAmAvedayadduHkhaM jarAsandhanirodhajam
10700241 ye cha digvijaye tasya sannatiM na yayurnR^ipAH
10700243 prasahya ruddhAstenAsannayute dve girivraje
10700250 rAjAna UchuH
10700251 kR^iShNa kR^iShNAprameyAtmanprapannabhayabha~njana
10700253 vayaM tvAM sharaNaM yAmo bhavabhItAH pR^ithagdhiyaH
10700261 loko vikarmanirataH kushale pramattaH
10700262 karmaNyayaM tvadudite bhavadarchane sve
10700263 yastAvadasya balavAniha jIvitAshAM
10700264 sadyashChinattyanimiShAya namo.astu tasmai
10700271 loke bhavA~njagadinaH kalayAvatIrNaH
10700272 sadrakShaNAya khalanigrahaNAya chAnyaH
10700273 kashchittvadIyamatiyAti nideshamIsha
10700274 kiM vA janaH svakR^itamR^ichChati tanna vidmaH
10700281 svapnAyitaM nR^ipasukhaM paratantramIsha
10700282 shashvadbhayena mR^itakena dhuraM vahAmaH
10700283 hitvA tadAtmani sukhaM tvadanIhalabhyaM
10700284 klishyAmahe.atikR^ipaNAstava mAyayeha
10700291 tanno bhavAnpraNatashokaharA~Nghriyugmo
10700292 baddhAnviyu~NkShva magadhAhvayakarmapAshAt
10700293 yo bhUbhujo.ayutamata~NgajavIryameko
10700294 bibhradrurodha bhavane mR^igarADivAvIH
10700301 yo vai tvayA dvinavakR^itva udAttachakra
10700302 bhagno mR^idhe khalu bhavantamanantavIryam
10700303 jitvA nR^ilokanirataM sakR^idUDhadarpo
10700304 yuShmatprajA rujati no.ajita tadvidhehi
10700310 dUta uvAcha
10700311 iti mAgadhasaMruddhA bhavaddarshanaka~NkShiNaH
10700313 prapannAH pAdamUlaM te dInAnAM shaM vidhIyatAm
10700320 shrIshuka uvAcha
10700321 rAjadUte bruvatyevaM devarShiH paramadyutiH
10700323 bibhratpi~NgajaTAbhAraM prAdurAsIdyathA raviH
10700331 taM dR^iShTvA bhagavAnkR^iShNaH sarvalokeshvareshvaraH
10700333 vavanda utthitaH shIrShNA sasabhyaH sAnugo mudA
10700341 sabhAjayitvA vidhivatkR^itAsanaparigraham
10700343 babhAShe sunR^itairvAkyaiH shraddhayA tarpayanmunim
10700351 api svidadya lokAnAM trayANAmakutobhayam
10700353 nanu bhUyAnbhagavato lokAnparyaTato guNaH
10700361 na hi te.aviditaM ki~nchillokeShvIshvarakartR^iShu
10700363 atha pR^ichChAmahe yuShmAnpANDavAnAM chikIrShitam
10700370 shrInArada uvAcha
10700371 dR^iShTA mAyA te bahusho duratyayA mAyA vibho vishvasR^ijashcha mAyinaH
10700373 bhUteShu bhUmaMshcharataH svashaktibhirvahneriva chChannarucho na me.adbhutam
10700381 tavehitaM ko.arhati sAdhu vedituM svamAyayedaM sR^ijato niyachChataH
10700383 yadvidyamAnAtmatayAvabhAsate tasmai namaste svavilakShaNAtmane
10700391 jIvasya yaH saMsarato vimokShaNaM na jAnato.anarthavahAchCharIrataH
10700393 lIlAvatAraiH svayashaH pradIpakaM prAjvAlayattvA tamahaM prapadye
10700401 athApyAshrAvaye brahma naralokaviDambanam
10700403 rAj~naH paitR^iShvasreyasya bhaktasya cha chikIrShitam
10700411 yakShyati tvAM makhendreNa rAjasUyena pANDavaH
10700413 pArameShThyakAmo nR^ipatistadbhavAnanumodatAm
10700421 tasmindeva kratuvare bhavantaM vai surAdayaH
10700423 didR^ikShavaH sameShyanti rAjAnashcha yashasvinaH
10700431 shravaNAtkIrtanAddhyAnAtpUyante.antevasAyinaH
10700433 tava brahmamayasyesha kimutekShAbhimarshinaH
10700441 yasyAmalaM divi yashaH prathitaM rasAyAM
10700442 bhUmau cha te bhuvanama~Ngala digvitAnam
10700443 mandAkinIti divi bhogavatIti chAdho
10700444 ga~Ngeti cheha charaNAmbu punAti vishvam
10700450 shrIshuka uvAcha
10700451 tatra teShvAtmapakSheShva gR^iNatsu vijigIShayA
10700453 vAchaH peshaiH smayanbhR^ityamuddhavaM prAha keshavaH
10700460 shrIbhagavAnuvAcha
10700461 tvaM hi naH paramaM chakShuH suhR^inmantrArthatattvavit
10700463 athAtra brUhyanuShTheyaM shraddadhmaH karavAma tat
10700471 ityupAmantrito bhartrA sarvaj~nenApi mugdhavat
10700473 nideshaM shirasAdhAya uddhavaH pratyabhAShata
10710010 shrIshuka uvAcha
10710011 ityudIritamAkarNya devaR^iSheruddhavo.abravIt
10710013 sabhyAnAM matamAj~nAya kR^iShNasya cha mahAmatiH
10710020 shrIuddhava uvAcha
10710021 yaduktamR^iShinA deva sAchivyaM yakShyatastvayA
10710023 kAryaM paitR^iShvasreyasya rakShA cha sharaNaiShiNAm
10710031 yaShTavyamrAjasUyena dikchakrajayinA vibho
10710033 ato jarAsutajaya ubhayArtho mato mama
10710041 asmAkaM cha mahAnartho hyetenaiva bhaviShyati
10710043 yashashcha tava govinda rAj~no baddhAnvimu~nchataH
10710051 sa vai durviShaho rAjA nAgAyutasamo bale
10710053 balinAmapi chAnyeShAM bhImaM samabalaM vinA
10710061 dvairathe sa tu jetavyo mA shatAkShauhiNIyutaH
10710063 brAhmaNyo.abhyarthito viprairna pratyAkhyAti karhichit
10710071 brahmaveShadharo gatvA taM bhikSheta vR^ikodaraH
10710073 haniShyati na sandeho dvairathe tava sannidhau
10710081 nimittaM paramIshasya vishvasarganirodhayoH
10710083 hiraNyagarbhaH sharvashcha kAlasyArUpiNastava
10710091 gAyanti te vishadakarma gR^iheShu devyo
10710092 rAj~nAM svashatruvadhamAtmavimokShaNaM cha
10710093 gopyashcha ku~njarapaterjanakAtmajAyAH
10710094 pitroshcha labdhasharaNA munayo vayaM cha
10710101 jarAsandhavadhaH kR^iShNa bhUryarthAyopakalpate
10710103 prAyaH pAkavipAkena tava chAbhimataH kratuH
10710110 shrIshuka uvAcha
10710111 ityuddhavavacho rAjansarvatobhadramachyutam
10710113 devarShiryaduvR^iddhAshcha kR^iShNashcha pratyapUjayan
10710121 athAdishatprayANAya bhagavAndevakIsutaH
10710123 bhR^ityAndArukajaitrAdInanuj~nApya gurUnvibhuH
10710131 nirgamayyAvarodhAnsvAnsasutAnsaparichChadAn
10710133 sa~NkarShaNamanuj~nApya yadurAjaM cha shatruhan
10710135 sUtopanItaM svarathamAruhadgaruDadhvajam
10710141 tato rathadvipabhaTasAdinAyakaiH
10710142 karAlayA parivR^ita AtmasenayA
10710143 mR^ida~NgabheryAnakasha~NkhagomukhaiH
10710144 praghoShaghoShitakakubho nirakramat
10710151 nR^ivAjikA~nchanashibikAbhirachyutaM sahAtmajAH patimanu suvratA yayuH
10710153 varAmbarAbharaNavilepanasrajaH susaMvR^itA nR^ibhirasicharmapANibhiH
10710161 naroShTragomahiShakharAshvataryanaH
10710162 kareNubhiH parijanavArayoShitaH
10710163 svala~NkR^itAH kaTakuTikambalAmbarAdy
10710164 upaskarA yayuradhiyujya sarvataH
10710171 balaM bR^ihaddhvajapaTaChatrachAmarair
10710172 varAyudhAbharaNakirITavarmabhiH
10710173 divAMshubhistumularavaM babhau raver
10710174 yathArNavaH kShubhitatimi~NgilormibhiH
10710181 atho muniryadupatinA sabhAjitaH praNamya taM hR^idi vidadhadvihAyasA
10710183 nishamya tadvyavasitamAhR^itArhaNo mukundasandarashananirvR^itendriyaH
10710191 rAjadUtamuvAchedaM bhagavAnprINayangirA
10710193 mA bhaiShTa dUta bhadraM vo ghAtayiShyAmi mAgadham
10710201 ityuktaH prasthito dUto yathAvadavadannR^ipAn
10710203 te.api sandarshanaM shaureH pratyaikShanyanmumukShavaH
10710211 AnartasauvIramarUMstIrtvA vinashanaM hariH
10710213 girInnadIratIyAya puragrAmavrajAkarAn
10710221 tato dR^iShadvatIM tIrtvA mukundo.atha sarasvatIm
10710223 pa~nchAlAnatha matsyAMshcha shakraprasthamathAgamat
10710231 tamupAgatamAkarNya prIto durdarshanaM nR^inAm
10710233 ajAtashatrurniragAtsopadhyAyaH suhR^idvR^itaH
10710241 gItavAditraghoSheNa brahmaghoSheNa bhUyasA
10710243 abhyayAtsa hR^iShIkeshaM prANAH prANamivAdR^itaH
10710251 dR^iShTvA viklinnahR^idayaH kR^iShNaM snehena pANDavaH
10710253 chirAddR^iShTaM priyatamaM sasvaje.atha punaH punaH
10710261 dorbhyAM pariShvajya ramAmalAlayaM mukundagAtraM nR^ipatirhatAshubhaH
10710263 lebhe parAM nirvR^itimashrulochano hR^iShyattanurvismR^italokavibhramaH
10710271 taM mAtuleyaM parirabhya nirvR^ito bhImaH smayanpremajalAkulendriyaH
10710273 yamau kirITI cha suhR^ittamaM mudA pravR^iddhabAShpAH parirebhire.achyutam
10710281 arjunena pariShvakto yamAbhyAmabhivAditaH
10710283 brAhmaNebhyo namaskR^itya vR^iddhebhyashcha yathArhataH
10710285 mAnino mAnayAmAsa kurusR^i~njayakaikayAn
10710291 sUtamAgadhagandharvA vandinashchopamantriNaH
10710293 mR^ida~Ngasha~NkhapaTaha vINApaNavagomukhaiH
10710295 brAhmaNAshchAravindAkShaM tuShTuvurnanR^iturjaguH
10710301 evaM suhR^idbhiH paryastaH puNyashlokashikhAmaNiH
10710303 saMstUyamAno bhagavAnviveshAla~NkR^itaM puram
10710311 saMsiktavartma kariNAM madagandhatoyaish
10710312 chitradhvajaiH kanakatoraNapUrNakumbhaiH
10710313 mR^iShTAtmabhirnavadukUlavibhUShaNasrag
10710314 gandhairnR^ibhiryuvatibhishcha virAjamAnam
10710321 uddIptadIpabalibhiH pratisadma jAla
10710322 niryAtadhUparuchiraM vilasatpatAkam
10710323 mUrdhanyahemakalashai rajatorushR^i~Ngair
10710324 juShTaM dadarsha bhavanaiH kururAjadhAma
10710331 prAptaM nishamya naralochanapAnapAtram
10710332 autsukyavishlathitakeshadukUlabandhAH
10710333 sadyo visR^ijya gR^ihakarma patIMshcha talpe
10710334 draShTuM yayuryuvatayaH sma narendramArge
10710341 tasminsusa~Nkula ibhAshvarathadvipadbhiH
10710342 kR^iShNamsabhAryamupalabhya gR^ihAdhirUDhAH
10710343 nAryo vikIrya kusumairmanasopaguhya
10710344 susvAgataM vidadhurutsmayavIkShitena
10710351 UchuH striyaH pathi nirIkShya mukundapatnIs
10710352 tArA yathoDupasahAH kimakAryamUbhiH
10710353 yachchakShuShAM puruShamaulirudArahAsa
10710354 lIlAvalokakalayotsavamAtanoti
10710361 tatra tatropasa~Ngamya paurA ma~NgalapANayaH
10710363 chakruH saparyAM kR^iShNAya shreNImukhyA hatainasaH
10710371 antaHpurajanaiH prItyA mukundaH phullalochanaiH
10710373 sasambhramairabhyupetaH prAvishadrAjamandiram
10710381 pR^ithA vilokya bhrAtreyaM kR^iShNaM tribhuvaneshvaram
10710383 prItAtmotthAya parya~NkAtsasnuShA pariShasvaje
10710391 govindaM gR^ihamAnIya devadeveshamAdR^itaH
10710393 pUjAyAM nAvidatkR^ityaM pramodopahato nR^ipaH
10710401 pitR^isvasurgurustrINAM kR^iShNashchakre.abhivAdanam
10710403 svayaM cha kR^iShNayA rAjanbhaginyA chAbhivanditaH
10710411 shvashR^ivA sa~nchoditA kR^iShNA kR^iShNapatnIshcha sarvashaH
10710413 Anarcha rukmiNIM satyAM bhadrAM jAmbavatIM tathA
10710421 kAlindIM mitravindAM cha shaibyAM nAgnajitIM satIm
10710423 anyAshchAbhyAgatA yAstu vAsaHsra~NmaNDanAdibhiH
10710431 sukhaM nivAsayAmAsa dharmarAjo janArdanam
10710433 sasainyaM sAnugAmatyaM sabhAryaM cha navaM navam
10710441 tarpayitvA khANDavena vahniM phAlgunasaMyutaH
10710443 mochayitvA mayaM yena rAj~ne divyA sabhA kR^itA
10710451 uvAsa katichinmAsAnrAj~naH priyachikIrShayA
10710453 viharanrathamAruhya phAlgunena bhaTairvR^itaH
10720010 shrIshuka uvAcha
10720011 ekadA tu sabhAmadhya Asthito munibhirvR^itaH
10720013 brAhmaNaiH kShatriyairvaishyairbhrAtR^ibhishcha yudhiShThiraH
10720021 AchAryaiH kulavR^iddhaishcha j~nAtisambandhibAndhavaiH
10720023 shR^iNvatAmeva chaiteShAmAbhAShyedamuvAcha ha
10720030 shrIyudhiShThira uvAcha
10720031 kraturAjena govinda rAjasUyena pAvanIH
10720033 yakShye vibhUtIrbhavatastatsampAdaya naH prabho
10720041 tvatpAduke avirataM pari ye charanti
10720042 dhyAyantyabhadranashane shuchayo gR^iNanti
10720043 vindanti te kamalanAbha bhavApavargam
10720044 AshAsate yadi ta AshiSha Isha nAnye
10720051 taddevadeva bhavatashcharaNAravinda
10720052 sevAnubhAvamiha pashyatu loka eShaH
10720053 ye tvAM bhajanti na bhajantyuta vobhayeShAM
10720054 niShThAM pradarshaya vibho kurusR^i~njayAnAm
10720061 na brahmaNaH svaparabhedamatistava syAt
10720062 sarvAtmanaH samadR^ishaH svasukhAnubhUteH
10720063 saMsevatAM surataroriva te prasAdaH
10720064 sevAnurUpamudayo na viparyayo.atra
10720070 shrIbhagavAnuvAcha
10720071 samyagvyavasitaM rAjanbhavatA shatrukarshana
10720073 kalyANI yena te kIrtirlokAnanubhaviShyati
10720081 R^iShINAM pitR^idevAnAM suhR^idAmapi naH prabho
10720083 sarveShAmapi bhUtAnAmIpsitaH kraturADayam
10720091 vijitya nR^ipatInsarvAnkR^itvA cha jagatIM vashe
10720093 sambhR^itya sarvasambhArAnAharasva mahAkratum
10720101 ete te bhrAtaro rAjaMllokapAlAMshasambhavAH
10720103 jito.asmyAtmavatA te.ahaM durjayo yo.akR^itAtmabhiH
10720111 na kashchinmatparaM loke tejasA yashasA shriyA
10720113 vibhUtibhirvAbhibhaveddevo.api kimu pArthivaH
10720120 shrIshuka uvAcha
10720121 nishamya bhagavadgItaM prItaH phullamukhAmbujaH
10720123 bhrAtR^Indigvijaye.ayu~Nkta viShNutejopabR^iMhitAn
10720131 sahadevaM dakShiNasyAmAdishatsaha sR^i~njayaiH
10720133 dishi pratIchyAM nakulamudIchyAM savyasAchinam
10720135 prAchyAM vR^ikodaraM matsyaiH kekayaiH saha madrakaiH
10720141 te vijitya nR^ipAnvIrA Ajahrurdigbhya ojasA
10720143 ajAtashatrave bhUri draviNaM nR^ipa yakShyate
10720151 shrutvAjitaM jarAsandhaM nR^ipaterdhyAyato hariH
10720153 AhopAyaM tamevAdya uddhavo yamuvAcha ha
10720161 bhImaseno.arjunaH kR^iShNo brahmalingadharAstrayaH
10720163 jagmurgirivrajaM tAta bR^ihadrathasuto yataH
10720171 te gatvAtithyavelAyAM gR^iheShu gR^ihamedhinam
10720173 brahmaNyaM samayAcheranrAjanyA brahmali~NginaH
10720181 rAjanviddhyatithInprAptAnarthino dUramAgatAn
10720183 tannaH prayachCha bhadraM te yadvayaM kAmayAmahe
10720191 kiM durmarShaM titikShUNAM kimakAryamasAdhubhiH
10720193 kiM na deyaM vadAnyAnAM kaH paraH samadarshinAm
10720201 yo.anityena sharIreNa satAM geyaM yasho dhruvam
10720203 nAchinoti svayaM kalpaH sa vAchyaH shochya eva saH
10720211 harishchandro rantideva u~nChavR^ittiH shibirbaliH
10720213 vyAdhaH kapoto bahavo hyadhruveNa dhruvaM gatAH
10720220 shrIshuka uvAcha
10720221 svarairAkR^itibhistAMstu prakoShThairjyAhatairapi
10720223 rAjanyabandhUnvij~nAya dR^iShTapUrvAnachintayat
10720231 rAjanyabandhavo hyete brahmali~NgAni bibhrati
10720233 dadAni bhikShitaM tebhya AtmAnamapi dustyajam
10720241 balernu shrUyate kIrtirvitatA dikShvakalmaShA
10720243 aishvaryAdbhraMshitasyApi vipravyAjena viShNunA
10720251 shriyaM jihIrShatendrasya viShNave dvijarUpiNe
10720253 jAnannapi mahImprAdAdvAryamANo.api daityarAT
10720261 jIvatA brAhmaNArthAya ko nvarthaH kShatrabandhunA
10720263 dehena patamAnena nehatA vipulaM yashaH
10720271 ityudAramatiH prAha kR^iShNArjunavR^ikodarAn
10720273 he viprA vriyatAM kAmo dadAmyAtmashiro.api vaH
10720280 shrIbhagavAnuvAcha
10720281 yuddhaM no dehi rAjendra dvandvasho yadi manyase
10720283 yuddhArthino vayaM prAptA rAjanyA nAnyakA~NkShiNaH
10720291 asau vR^ikodaraH pArthastasya bhrAtArjuno hyayam
10720293 anayormAtuleyaM mAM kR^iShNaM jAnIhi te ripum
10720301 evamAvedito rAjA jahAsochchaiH sma mAgadhaH
10720303 Aha chAmarShito mandA yuddhaM tarhi dadAmi vaH
10720311 na tvayA bhIruNA yotsye yudhi viklavatejasA
10720313 mathurAM svapurIM tyaktvA samudraM sharaNaM gataH
10720321 ayaM tu vayasAtulyo nAtisattvo na me samaH
10720323 arjuno na bhavedyoddhA bhImastulyabalo mama
10720331 ityuktvA bhImasenAya prAdAya mahatIM gadAm
10720333 dvitIyAM svayamAdAya nirjagAma purAdbahiH
10720341 tataH samekhale vIrau saMyuktAvitaretaram
10720343 jaghnaturvajrakalpAbhyAM gadAbhyAM raNadurmadau
10720351 maNDalAni vichitrANi savyaM dakShiNameva cha
10720353 charatoH shushubhe yuddhaM naTayoriva ra~NgiNoH
10720361 tatashchaTachaTAshabdo vajraniShpesasannibhaH
10720363 gadayoH kShiptayo rAjandantayoriva dantinoH
10720371 te vai gade bhujajavena nipAtyamAne
10720372 anyonyato.aMsakaTipAdakarorujatrum
10720373 chUrNIbabhUvaturupetya yathArkashAkhe
10720374 saMyudhyatordviradayoriva dIptamanvyoH
10720381 itthaM tayoH prahatayorgadayornR^ivIrau
10720382 kruddhau svamuShTibhirayaHsparashairapiShTAm
10720383 shabdastayoH praharatoribhayorivAsIn
10720384 nirghAtavajraparuShastalatADanotthaH
10720391 tayorevaM praharatoH samashikShAbalaujasoH
10720393 nirvisheShamabhUdyuddhamakShINajavayornR^ipa
10720401 shatrorjanmamR^itI vidvA~njIvitaM cha jarAkR^itam
10720403 pArthamApyAyayansvena tejasAchintayaddhariH
10720411 sa~nchintyArIvadhopAyaM bhImasyAmoghadarshanaH
10720413 darshayAmAsa viTapaM pATayanniva saMj~nayA
10720421 tadvij~nAya mahAsattvo bhImaH praharatAM varaH
10720423 gR^ihItvA pAdayoH shatruM pAtayAmAsa bhUtale
10720431 ekampAdaM padAkramya dorbhyAmanyaM pragR^ihya saH
10720433 gudataH pATayAmAsa shAkhamiva mahAgajaH
10720441 ekapAdoruvR^iShaNa kaTipR^iShThastanAMsake
10720443 ekabAhvakShibhrUkarNe shakale dadR^ishuH prajAH
10720451 hAhAkAro mahAnAsInnihate magadheshvare
10720453 pUjayAmAsaturbhImaM parirabhya jayAchyatau
10720461 sahadevaM tattanayaM bhagavAnbhUtabhAvanaH
10720463 abhyaShi~nchadameyAtmA magadhAnAM patiM prabhuH
10720465 mochayAmAsa rAjanyAnsaMruddhA mAgadhena ye
10730010 shrIshuka uvAcha
10730011 ayute dve shatAnyaShTau niruddhA yudhi nirjitAH
10730013 te nirgatA giridroNyAM malinA malavAsasaH
10730021 kShutkShAmAH shuShkavadanAH saMrodhaparikarshitAH
10730023 dadR^ishuste ghanashyAmaM pItakausheyavAsasam
10730031 shrIvatsA~NkaM chaturbAhuM padmagarbhAruNekShaNam
10730033 chAruprasannavadanaM sphuranmakarakuNDalam
10730041 padmahastaM gadAsha~Nkha rathA~NgairupalakShitam
10730043 kirITahArakaTaka kaTisUtrA~NgadA~nchitam
10730051 bhrAjadvaramaNigrIvaM nivItaM vanamAlayA
10730053 pibanta iva chakShurbhyAM lihanta iva jihvayA
10730061 jighranta iva nAsAbhyAM rambhanta iva bAhubhiH
10730063 praNemurhatapApmAno mUrdhabhiH pAdayorhareH
10730071 kR^iShNasandarshanAhlAda dhvastasaMrodhanaklamAH
10730073 prashashaMsurhR^iShIkeshaM gIrbhiH prA~njalayo nR^ipAH
10730080 rAjAna UchuH
10730081 namaste devadevesha prapannArtiharAvyaya
10730083 prapannAnpAhi naH kR^iShNa nirviNNAnghorasaMsR^iteH
10730091 nainaM nAthAnusUyAmo mAgadhaM madhusUdana
10730093 anugraho yadbhavato rAj~nAM rAjyachyutirvibho
10730101 rAjyaishvaryamadonnaddho na shreyo vindate nR^ipaH
10730103 tvanmAyAmohito.anityA manyate sampado.achalAH
10730111 mR^igatR^iShNAM yathA bAlA manyanta udakAshayam
10730113 evaM vaikArikIM mAyAmayuktA vastu chakShate
10730121 vayaM purA shrImadanaShTadR^iShTayo jigIShayAsyA itaretaraspR^idhaH
10730123 ghnantaH prajAH svA atinirghR^iNAH prabho mR^ityuM purastvAvigaNayya durmadAH
10730131 ta eva kR^iShNAdya gabhIraraMhasA durantevIryeNa vichAlitAH shriyaH
10730133 kAlena tanvA bhavato.anukampayA vinaShTadarpAshcharaNau smarAma te
10730141 atho na rAjyammR^igatR^iShNirUpitaM dehena shashvatpatatA rujAM bhuvA
10730143 upAsitavyaM spR^ihayAmahe vibho kriyAphalaM pretya cha karNarochanam
10730151 taM naH samAdishopAyaM yena te charaNAbjayoH
10730153 smR^itiryathA na viramedapi saMsaratAmiha
10730161 kR^iShNAya vAsudevAya haraye paramAtmane
10730163 praNatakleshanAshAya govindAya namo namaH
10730170 shrIshuka uvAcha
10730171 saMstUyamAno bhagavAnrAjabhirmuktabandhanaiH
10730173 tAnAha karuNastAta sharaNyaH shlakShNayA girA
10730180 shrIbhagavAnuvAcha
10730181 adya prabhR^iti vo bhUpA mayyAtmanyakhileshvare
10730183 sudR^iDhA jAyate bhaktirbADhamAshaMsitaM tathA
10730191 diShTyA vyavasitaM bhUpA bhavanta R^itabhAShiNaH
10730193 shrIyaishvaryamadonnAhaM pashya unmAdakaM nR^iNAm
10730201 haihayo nahuSho veNo rAvaNo narako.apare
10730203 shrImadAdbhraMshitAH sthAnAddevadaityanareshvarAH
10730211 bhavanta etadvij~nAya dehAdyutpAdyamantavat
10730213 mAM yajanto.adhvarairyuktAH prajA dharmeNa rakShyatha
10730221 santanvantaH prajAtantUnsukhaM duHkhaM bhavAbhavau
10730223 prAptaM prAptaM cha sevanto machchittA vichariShyatha
10730231 udAsInAshcha dehAdAvAtmArAmA dhR^itavratAH
10730233 mayyAveshya manaH samya~NmAmante brahma yAsyatha
10730240 shrIshuka uvAcha
10730241 ityAdishya nR^ipAnkR^iShNo bhagavAnbhuvaneshvaraH
10730243 teShAM nyayu~Nkta puruShAnstriyo majjanakarmaNi
10730251 saparyAM kArayAmAsa sahadevena bhArata
10730253 naradevochitairvastrairbhUShaNaiH sragvilepanaiH
10730261 bhojayitvA varAnnena susnAtAnsamala~NkR^itAn
10730263 bhogaishcha vividhairyuktAMstAmbUlAdyairnR^ipochitaiH
10730271 te pUjitA mukundena rAjAno mR^iShTakuNDalAH
10730273 virejurmochitAH kleshAtprAvR^iDante yathA grahAH
10730281 rathAnsadashvAnAropya maNikA~nchanabhUShitAn
10730283 prINayya sunR^itairvAkyaiH svadeshAnpratyayApayat
10730291 ta evaM mochitAH kR^ichChrAtkR^iShNena sumahAtmanA
10730293 yayustameva dhyAyantaH kR^itAni cha jagatpateH
10730301 jagaduH prakR^itibhyaste mahApuruShacheShTitam
10730303 yathAnvashAsadbhagavAMstathA chakruratandritAH
10730311 jarAsandhaM ghAtayitvA bhImasenena keshavaH
10730313 pArthAbhyAM saMyutaH prAyAtsahadevena pUjitaH
10730321 gatvA te khANDavaprasthaM sha~NkhAndadhmurjitArayaH
10730323 harShayantaH svasuhR^ido durhR^idAM chAsukhAvahAH
10730331 tachChrutvA prItamanasa indraprasthanivAsinaH
10730333 menire mAgadhaM shAntaM rAjA chAptamanorathaH
10730341 abhivandyAtha rAjAnaM bhImArjunajanArdanAH
10730343 sarvamAshrAvayAM chakrurAtmanA yadanuShThitam
10730351 nishamya dharmarAjastatkeshavenAnukampitam
10730353 AnandAshrukalAM mu~nchanpremNA novAcha ki~nchana
10740010 shrIshuka uvAcha
10740011 evaM yudhiShThiro rAjA jarAsandhavadhaM vibhoH
10740013 kR^iShNasya chAnubhAvaM taM shrutvA prItastamabravIt
10740020 shrIyudhiShThira uvAcha
10740021 ye syustrailokyaguravaH sarve lokA maheshvarAH
10740023 vahanti durlabhaM labdvA shirasaivAnushAsanam
10740031 sa bhavAnaravindAkSho dInAnAmIshamAninAm
10740033 dhatte.anushAsanaM bhUmaMstadatyantaviDambanam
10740041 na hyekasyAdvitIyasya brahmaNaH paramAtmanaH
10740043 karmabhirvardhate tejo hrasate cha yathA raveH
10740051 na vai te.ajita bhaktAnAM mamAhamiti mAdhava
10740053 tvaM taveti cha nAnAdhIH pashUnAmiva vaikR^itI
10740060 shrIshuka uvAcha
10740061 ityuktvA yaj~niye kAle vavre yuktAnsa R^itvijaH
10740063 kR^iShNAnumoditaH pArtho brAhmaNAnbrahmavAdinaH
10740071 dvaipAyano bharadvAjaH sumanturgotamo.asitaH
10740073 vasiShThashchyavanaH kaNvo maitreyaH kavaShastritaH
10740081 vishvAmitro vAmadevaH sumatirjaiminiH kratuH
10740083 pailaH parAsharo gargo vaishampAyana eva cha
10740091 atharvA kashyapo dhaumyo rAmo bhArgava AsuriH
10740093 vItihotro madhuchChandA vIraseno.akR^itavraNaH
10740101 upahUtAstathA chAnye droNabhIShmakR^ipAdayaH
10740103 dhR^itarAShTraH sahasuto vidurashcha mahAmatiH
10740111 brAhmaNAH kShatriyA vaishyAH shUdrA yaj~nadidR^ikShavaH
10740113 tatreyuH sarvarAjAno rAj~nAM prakR^itayo nR^ipa
10740121 tataste devayajanaM brAhmaNAH svarNalA~NgalaiH
10740123 kR^iShTvA tatra yathAmnAyaM dIkShayAM chakrire nR^ipam
10740131 haimAH kilopakaraNA varuNasya yathA purA
10740133 indrAdayo lokapAlA viri~nchibhavasaMyutAH
10740141 sagaNAH siddhagandharvA vidyAdharamahoragAH
10740143 munayo yakSharakShAMsi khagakinnarachAraNAH
10740151 rAjAnashcha samAhUtA rAjapatnyashcha sarvashaH
10740153 rAjasUyaM samIyuH sma rAj~naH pANDusutasya vai
10740155 menire kR^iShNabhaktasya sUpapannamavismitAH
10740161 ayAjayanmahArAjaM yAjakA devavarchasaH
10740163 rAjasUyena vidhivatprachetasamivAmarAH
10740171 sUtye.ahanyavanIpAlo yAjakAnsadasaspatIn
10740173 apUjayanmahAbhAgAnyathAvatsusamAhitaH
10740181 sadasyAgryArhaNArhaM vai vimR^ishantaH sabhAsadaH
10740183 nAdhyagachChannanaikAntyAtsahadevastadAbravIt
10740191 arhati hyachyutaH shraiShThyaM bhagavAnsAtvatAM patiH
10740193 eSha vai devatAH sarvA deshakAladhanAdayaH
10740201 yadAtmakamidaM vishvaM kratavashcha yadAtmakAH
10740203 agnirAhutayo mantrA sA~NkhyaM yogashcha yatparaH
10740211 eka evAdvitIyo.asAvaitadAtmyamidaM jagat
10740213 AtmanAtmAshrayaH sabhyAH sR^ijatyavati hantyajaH
10740221 vividhAnIha karmANi janayanyadavekShayA
10740223 Ihate yadayaM sarvaH shreyo dharmAdilakShaNam
10740231 tasmAtkR^iShNAya mahate dIyatAM paramArhaNam
10740233 evaM chetsarvabhUtAnAmAtmanashchArhaNaM bhavet
10740241 sarvabhUtAtmabhUtAya kR^iShNAyAnanyadarshine
10740243 deyaM shAntAya pUrNAya dattasyAnantyamichChatA
10740251 ityuktvA sahadevo.abhUttUShNIM kR^iShNAnubhAvavit
10740253 tachChrutvA tuShTuvuH sarve sAdhu sAdhviti sattamAH
10740261 shrutvA dvijeritaM rAjA j~nAtvA hArdaM sabhAsadAm
10740263 samarhayaddhR^iShIkeshaM prItaH praNayavihvalaH
10740271 tatpAdAvavanijyApaH shirasA lokapAvanIH
10740273 sabhAryaH sAnujAmAtyaH sakuTumbo vahanmudA
10740281 vAsobhiH pItakauSheyairbhUShaNaishcha mahAdhanaiH
10740283 arhayitvAshrupUrNAkSho nAshakatsamavekShitum
10740291 itthaM sabhAjitaM vIkShya sarve prA~njalayo janAH
10740293 namo jayeti nemustaM nipetuH puShpavR^iShTayaH
10740301 itthaM nishamya damaghoShasutaH svapIThAd
10740302 utthAya kR^iShNaguNavarNanajAtamanyuH
10740303 utkShipya bAhumidamAha sadasyamarShI
10740304 saMshrAvayanbhagavate paruShANyabhItaH
10740311 Isho duratyayaH kAla iti satyavatI srutiH
10740313 vR^iddhAnAmapi yadbuddhirbAlavAkyairvibhidyate
10740321 yUyaM pAtravidAM shreShThA mA mandhvaM bAlabhAShItam
10740323 sadasaspatayaH sarve kR^iShNo yatsammato.arhaNe
10740331 tapovidyAvratadharAnj~nAnavidhvastakalmaShAn
10740333 paramaR^iShInbrahmaniShThAMllokapAlaishcha pUjitAn
10740341 sadaspatInatikramya gopAlaH kulapAMsanaH
10740343 yathA kAkaH puroDAshaM saparyAM kathamarhati
10740351 varNAshramakulApetaH sarvadharmabahiShkR^itaH
10740353 svairavartI guNairhInaH saparyAM kathamarhati
10740361 yayAtinaiShAM hi kulaM shaptaM sadbhirbahiShkR^itam
10740363 vR^ithApAnarataM shashvatsaparyAM kathamarhati
10740371 brahmarShisevitAndeshAnhitvaite.abrahmavarchasam
10740373 samudraM durgamAshritya bAdhante dasyavaH prajAH
10740381 evamAdInyabhadrANi babhAShe naShTama~NgalaH
10740383 novAcha ki~nchidbhagavAnyathA siMhaH shivArutam
10740391 bhagavannindanaM shrutvA duHsahaM tatsabhAsadaH
10740393 karNau pidhAya nirjagmuH shapantashchedipaM ruShA
10740401 nindAM bhagavataH shR^iNvaMstatparasya janasya vA
10740403 tato nApaiti yaH so.api yAtyadhaH sukR^itAchchyutaH
10740411 tataH pANDusutAH kruddhA matsyakaikayasR^i~njayAH
10740413 udAyudhAH samuttasthuH shishupAlajighAMsavaH
10740421 tatashchaidyastvasambhrAnto jagR^ihe khaDgacharmaNI
10740423 bhartsayankR^iShNapakShIyAnrAj~naH sadasi bhArata
10740431 tAvadutthAya bhagavAnsvAnnivArya svayaM ruShA
10740433 shiraH kShurAntachakreNa jahAra patato ripoH
10740441 shabdaH kolAhalo.athAsIchChishupAle hate mahAn
10740443 tasyAnuyAyino bhUpA dudruvurjIvitaiShiNaH
10740451 chaidyadehotthitaM jyotirvAsudevamupAvishat
10740453 pashyatAM sarvabhUtAnAmulkeva bhuvi khAchchyutA
10740461 janmatrayAnuguNita vairasaMrabdhayA dhiyA
10740463 dhyAyaMstanmayatAM yAto bhAvo hi bhavakAraNam
10740471 R^itvigbhyaH sasadasyebhyo dakShinAM vipulAmadAt
10740473 sarvAnsampUjya vidhivachchakre.avabhR^ithamekarAT
10740481 sAdhayitvA kratuH rAj~naH kR^iShNo yogeshvareshvaraH
10740483 uvAsa katichinmAsAnsuhR^idbhirabhiyAchitaH
10740491 tato.anuj~nApya rAjAnamanichChantamapIshvaraH
10740493 yayau sabhAryaH sAmAtyaH svapuraM devakIsutaH
10740501 varNitaM tadupAkhyAnaM mayA te bahuvistaram
10740503 vaikuNThavAsinorjanma viprashApAtpunaH punaH
10740511 rAjasUyAvabhR^ithyena snAto rAjA yudhiShThiraH
10740513 brahmakShatrasabhAmadhye shushubhe surarADiva
10740521 rAj~nA sabhAjitAH sarve suramAnavakhecharAH
10740523 kR^iShNaM kratuM cha shaMsantaH svadhAmAni yayurmudA
10740531 duryodhanamR^ite pApaM kaliM kurukulAmayam
10740533 yo na sehe shrIyaM sphItAM dR^iShTvA pANDusutasya tAm
10740541 ya idaM kIrtayedviShNoH karma chaidyavadhAdikam
10740543 rAjamokShaM vitAnaM cha sarvapApaiH pramuchyate
10750010 shrIrAjovAcha
10750011 ajAtashatrostamdR^iShTvA rAjasUyamahodayam
10750013 sarve mumudire brahmannR^idevA ye samAgatAH
10750021 duryodhanaM varjayitvA rAjAnaH sarShayaH surAH
10750023 iti shrutaM no bhagavaMstatra kAraNamuchyatAm
10750030 shrIbAdarAyaNiruvAcha
10750031 pitAmahasya te yaj~ne rAjasUye mahAtmanaH
10750033 bAndhavAH paricharyAyAM tasyAsanpremabandhanAH
10750041 bhImo mahAnasAdhyakSho dhanAdhyakShaH suyodhanaH
10750043 sahadevastu pUjAyAM nakulo dravyasAdhane
10750051 gurushushrUShaNe jiShNuH kR^iShNaH pAdAvanejane
10750053 pariveShaNe drupadajA karNo dAne mahAmanAH
10750061 yuyudhAno vikarNashcha hArdikyo vidurAdayaH
10750063 bAhlIkaputrA bhUryAdyA ye cha santardanAdayaH
10750071 nirUpitA mahAyaj~ne nAnAkarmasu te tadA
10750073 pravartante sma rAjendra rAj~naH priyachikIrShavaH
10750081 R^itviksadasyabahuvitsu suhR^ittameShu
10750082 sviShTeShu sUnR^itasamarhaNadakShiNAbhiH
10750083 chaidye cha sAtvatapateshcharaNaM praviShTe
10750084 chakrustatastvavabhR^ithasnapanaM dyunadyAm
10750091 mR^ida~Ngasha~NkhapaNava dhundhuryAnakagomukhAH
10750093 vAditrANi vichitrANi nedurAvabhR^ithotsave
10750101 nArtakyo nanR^iturhR^iShTA gAyakA yUthasho jaguH
10750103 vINAveNutalonnAdasteShAM sa divamaspR^ishat
10750111 chitradhvajapatAkAgrairibhendrasyandanArvabhiH
10750113 svala~NkR^itairbhaTairbhUpA niryayU rukmamAlinaH
10750121 yadusR^i~njayakAmboja kurukekayakoshalAH
10750123 kampayanto bhuvaM sainyairyayamAnapuraHsarAH
10750131 sadasyartvigdvijashreShThA brahmaghoSheNa bhUyasA
10750133 devarShipitR^igandharvAstuShTuvuH puShpavarShiNaH
10750141 svalaNkR^itA narA nAryo gandhasragbhUShaNAmbaraiH
10750143 vilimpantyo.abhisi~nchantyo vijahrurvividhai rasaiH
10750151 tailagorasagandhoda haridrAsAndraku~NkumaiH
10750153 pumbhirliptAH pralimpantyo vijahrurvArayoShitaH
10750161 guptA nR^ibhirniragamannupalabdhumetad
10750162 devyo yathA divi vimAnavarairnR^idevyo
10750163 tA mAtuleyasakhibhiH pariShichyamAnAH
10750164 savrIDahAsavikasadvadanA virejuH
10750171 tA devarAnuta sakhInsiShichurdR^itIbhiH
10750172 klinnAmbarA vivR^itagAtrakuchorumadhyAH
10750173 autsukyamuktakavarAchchyavamAnamAlyAH
10750174 kShobhaM dadhurmaladhiyAM ruchirairvihAraiH
10750181 sa samrADrathamAruDhaH sadashvaM rukmamAlinam
10750183 vyarochata svapatnIbhiH kriyAbhiH kraturADiva
10750191 patnIsamyAjAvabhR^ithyaishcharitvA te tamR^itvijaH
10750193 AchAntaM snApayAM chakrurga~NgAyAM saha kR^iShNayA
10750201 devadundubhayo nedurnaradundubhibhiH samam
10750203 mumuchuH puShpavarShANi devarShipitR^imAnavAH
10750211 sasnustatra tataH sarve varNAshramayutA narAH
10750213 mahApAtakyapi yataH sadyo muchyeta kilbiShAt
10750221 atha rAjAhate kShaume paridhAya svala~NkR^itaH
10750223 R^itviksadasyaviprAdInAnarchAbharaNAmbaraiH
10750231 bandhU~nj~nAtInnR^ipAnmitra suhR^ido.anyAMshcha sarvashaH
10750233 abhIkShnaM pUjayAmAsa nArAyaNaparo nR^ipaH
10750241 sarve janAH surarucho maNikuNDalasrag
10750242 uShNIShaka~nchukadukUlamahArghyahArAH
10750243 nAryashcha kuNDalayugAlakavR^indajuShTa
10750244 vaktrashriyaH kanakamekhalayA virejuH
10750251 athartvijo mahAshIlAH sadasyA brahmavAdinaH
10750253 brahmakShatriyaviTshudrA rAjAno ye samAgatAH
10750261 devarShipitR^ibhUtAni lokapAlAH sahAnugAH
10750263 pUjitAstamanuj~nApya svadhAmAni yayurnR^ipa
10750271 haridAsasya rAjarShe rAjasUyamahodayam
10750273 naivAtR^ipyanprashaMsantaH pibanmartyo.amR^itaM yathA
10750281 tato yudhiShThiro rAjA suhR^itsambandhibAndhavAn
10750283 premNA nivArayAmAsa kR^iShNaM cha tyAgakAtaraH
10750291 bhagavAnapi tatrA~Nga nyAvAtsIttatpriyaMkaraH
10750293 prasthApya yaduvIrAMshcha sAmbAdIMshcha kushasthalIm
10750301 itthaM rAjA dharmasuto manorathamahArNavam
10750303 sudustaraM samuttIrya kR^iShNenAsIdgatajvaraH
10750311 ekadAntaHpure tasya vIkShya duryodhanaH shriyam
10750313 atapyadrAjasUyasya mahitvaM chAchyutAtmanaH
10750321 yasmiMsnarendraditijendrasurendralakShmIr
10750322 nAnA vibhAnti kila vishvasR^ijopakL^iptAH
10750323 tAbhiH patIndrupadarAjasutopatasthe
10750324 yasyAM viShaktahR^idayaH kururADatapyat
10750331 yasmintadA madhupatermahiShIsahasraM
10750332 shroNIbhareNa shanakaiH kvaNada~Nghrishobham
10750333 madhye suchAru kuchaku~NkumashoNahAraM
10750334 shrImanmukhaM prachalakuNDalakuntalADhyam
10750341 sabhAyAM mayakL^iptAyAM kvApi dharmasuto.adhirAT
10750343 vR^ito.anugairbandhubhishcha kR^iShNenApi svachakShuShA
10750351 AsInaH kA~nchane sAkShAdAsane maghavAniva
10750353 pArameShThyashrIyA juShTaH stUyamAnashcha vandibhiH
10750361 tatra duryodhano mAnI parIto bhrAtR^ibhirnR^ipa
10750363 kirITamAlI nyavishadasihastaH kShipanruShA
10750371 sthale.abhyagR^ihNAdvastrAntaM jalaM matvA sthale.apatat
10750373 jale cha sthalavadbhrAntyA mayamAyAvimohitaH
10750381 jahAsa bhImastaM dR^iShTvA striyo nR^ipatayo pare
10750383 nivAryamANA apya~Nga rAj~nA kR^iShNAnumoditAH
10750391 sa vrIDito.avagvadano ruShA jvalanniShkramya tUShNIM prayayau gajAhvayam
10750393 hAheti shabdaH sumahAnabhUtsatAmajAtashatrurvimanA ivAbhavat
10750395 babhUva tUShNIM bhagavAnbhuvo bharaM samujjihIrShurbhramati sma yaddR^ishA
10750401 etatte.abhihitaM rAjanyatpR^iShTo.ahamiha tvayA
10750403 suyodhanasya daurAtmyaM rAjasUye mahAkratau
10760010 shrIshuka uvAcha
10760011 athAnyadapi kR^iShNasya shR^iNu karmAdbhutaM nR^ipa
10760013 krIDAnarasharIrasya yathA saubhapatirhataH
10760021 shishupAlasakhaH shAlvo rukmiNyudvAha AgataH
10760023 yadubhirnirjitaH sa~Nkhye jarAsandhAdayastathA
10760031 shAlvaH pratij~nAmakarochChR^iNvatAM sarvabhUbhujAm
10760033 ayAdavAM kShmAM kariShye pauruShaM mama pashyata
10760041 iti mUDhaH pratij~nAya devaM pashupatiM prabhum
10760043 ArAdhayAmAsa nR^ipaH pAMshumuShTiM sakR^idgrasan
10760051 saMvatsarAnte bhagavAnAshutoSha umApatiH
10760053 vareNa chChandayAmAsa shAlvaM sharaNamAgatam
10760061 devAsuramanuShyANAM gandharvoragarakShasAm
10760063 abhedyaM kAmagaM vavre sa yAnaM vR^iShNibhIShaNam
10760071 tatheti girishAdiShTo mayaH parapuraMjayaH
10760073 puraM nirmAya shAlvAya prAdAtsaubhamayasmayam
10760081 sa labdhvA kAmagaM yAnaM tamodhAma durAsadam
10760083 yayasdvAravatIM shAlvo vairaM vR^iShNikR^itaM smaran
10760091 nirudhya senayA shAlvo mahatyA bharatarShabha
10760093 purIM babha~njopavanAnudyAnAni cha sarvashaH
10760101 sagopurANi dvArANi prAsAdATTAlatolikAH
10760103 vihArAnsa vimAnAgryAnnipetuH shastravR^iShTayaH
10760111 shilAdrumAshchAshanayaH sarpA AsArasharkarAH
10760113 prachaNDashchakravAto.abhUdrajasAchChAditA dishaH
10760121 ityardyamAnA saubhena kR^iShNasya nagarI bhR^isham
10760123 nAbhyapadyata shaM rAjaMstripureNa yathA mahI
10760131 pradyumno bhagavAnvIkShya bAdhyamAnA nijAH prajAH
10760133 ma bhaiShTetyabhyadhAdvIro rathArUDho mahAyashAH
10760141 sAtyakishchArudeShNashcha sAmbo.akrUraH sahAnujaH
10760143 hArdikyo bhAnuvindashcha gadashcha shukasAraNau
10760151 apare cha maheShvAsA rathayUthapayUthapAH
10760153 niryayurdaMshitA guptA rathebhAshvapadAtibhiH
10760161 tataH pravavR^ite yuddhaM shAlvAnAM yadubhiH saha
10760163 yathAsurANAM vibudhaistumulaM lomaharShaNam
10760171 tAshcha saubhapatermAyA divyAstrai rukmiNIsutaH
10760173 kShaNena nAshayAmAsa naishaM tama ivoShNaguH
10760181 vivyAdha pa~nchaviMshatyA svarNapu~NkhairayomukhaiH
10760183 shAlvasya dhvajinIpAlaM sharaiH sannataparvabhiH
10760191 shatenAtADayachChAlvamekaikenAsya sainikAn
10760193 dashabhirdashabhirnetR^InvAhanAni tribhistribhiH
10760201 tadadbhutaM mahatkarma pradyumnasya mahAtmanaH
10760203 dR^iShTvA taM pUjayAmAsuH sarve svaparasainikAH
10760211 bahurUpaikarUpaM taddR^ishyate na cha dR^ishyate
10760213 mAyAmayaM mayakR^itaM durvibhAvyaM parairabhUt
10760221 kvachidbhUmau kvachidvyomni girimUrdhni jale kvachit
10760223 alAtachakravadbhrAmyatsaubhaM tadduravasthitam
10760231 yatra yatropalakShyeta sasaubhaH sahasainikaH
10760233 shAlvastatastato.amu~ncha~nCharAnsAtvatayUthapAH
10760241 sharairagnyarkasaMsparshairAshIviShadurAsadaiH
10760243 pIDyamAnapurAnIkaH shAlvo.amuhyatpareritaiH
10760251 shAlvAnIkapashastraughairvR^iShNivIrA bhR^ishArditAH
10760253 na tatyajU raNaM svaM svaM lokadvayajigIShavaH
10760261 shAlvAmAtyo dyumAnnAma pradyumnaM prakprapIDitaH
10760263 AsAdya gadayA maurvyA vyAhatya vyanadadbalI
10760271 pradyumnaM gadayA sIrNa vakShaHsthalamariMdamam
10760273 apovAha raNAtsUto dharmaviddArukAtmajaH
10760281 labdhasamj~no muhUrtena kArShNiH sArathimabravIt
10760283 aho asAdhvidaM sUta yadraNAnme.apasarpaNam
10760291 na yadUnAM kule jAtaH shrUyate raNavichyutaH
10760293 vinA matklIbachittena sUtena prAptakilbiShAt
10760301 kiM nu vakShye.abhisa~Ngamya pitarau rAmakeshavau
10760303 yuddhAtsamyagapakrAntaH pR^iShTastatrAtmanaH kShamam
10760311 vyaktaM me kathayiShyanti hasantyo bhrAtR^ijAmayaH
10760313 klaibyaM kathaM kathaM vIra tavAnyaiH kathyatAM mR^idhe
10760320 sArathiruvAcha
10760321 dharmaM vijAnatAyuShmankR^itametanmayA vibho
10760323 sUtaH kR^ichChragataM rakShedrathinaM sArathiM rathI
10760331 etadviditvA tu bhavAnmayApovAhito raNAt
10760333 upasR^iShTaH pareNeti mUrchChito gadayA hataH
10770010 shrIshuka uvAcha
10770011 sa upaspR^ishya salilaM daMshito dhR^itakArmukaH
10770013 naya mAM dyumataH pArshvaM vIrasyetyAha sArathim
10770021 vidhamantaM svasainyAni dyumantaM rukmiNIsutaH
10770023 pratihatya pratyavidyAnnArAchairaShTabhiH smayan
10770031 chaturbhishchaturo vAhAnsUtamekena chAhanat
10770033 dvAbhyaM dhanushcha ketuM cha shareNAnyena vai shiraH
10770041 gadasAtyakisAmbAdyA jaghnuH saubhapaterbalam
10770043 petuH samudre saubheyAH sarve sa~nChinnakandharAH
10770051 evaM yadUnAM shAlvAnAM nighnatAmitaretaram
10770053 yuddhaM trinavarAtraM tadabhUttumulamulbaNam
10770061 indraprasthaM gataH kR^iShNa AhUto dharmasUnunA
10770063 rAjasUye.atha nivR^itte shishupAle cha saMsthite
10770071 kuruvR^iddhAnanuj~nApya munIMshcha sasutAM pR^ithAm
10770073 nimittAnyatighorANi pashyandvAravatIM yayau
10770081 Aha chAhamihAyAta AryamishrAbhisa~NgataH
10770083 rAjanyAshchaidyapakShIyA nUnaM hanyuH purIM mama
10770091 vIkShya tatkadanaM svAnAM nirUpya purarakShaNam
10770093 saubhaM cha shAlvarAjaM cha dArukaM prAha keshavaH
10770101 rathaM prApaya me sUta shAlvasyAntikamAshu vai
10770103 sambhramaste na kartavyo mAyAvI saubharADayam
10770111 ityuktashchodayAmAsa rathamAsthAya dArukaH
10770113 vishantaM dadR^ishuH sarve sve pare chAruNAnujam
10770121 shAlvashcha kR^iShNamAlokya hataprAyabaleshvaraH
10770123 prAharatkR^iShNasUtaya shaktiM bhImaravAM mR^idhe
10770131 tAmApatantIM nabhasi maholkAmiva raMhasA
10770133 bhAsayantIM dishaH shauriH sAyakaiH shatadhAchChinat
10770141 taM cha ShoDashabhirviddhvA bAnaiH saubhaM cha khe bhramat
10770143 avidhyachCharasandohaiH khaM sUrya iva rashmibhiH
10770151 shAlvaH shaurestu doH savyaM sashAr~NgaM shAr~NgadhanvanaH
10770153 bibheda nyapataddhastAchChAr~NgamAsIttadadbhutam
10770161 hAhAkAro mahAnAsIdbhUtAnAM tatra pashyatAm
10770163 ninadya saubharADuchchairidamAha janArdanam
10770171 yattvayA mUDha naH sakhyurbhrAturbhAryA hR^itekShatAm
10770173 pramattaH sa sabhAmadhye tvayA vyApAditaH sakhA
10770181 taM tvAdya nishitairbANairaparAjitamAninam
10770183 nayAmyapunarAvR^ittiM yadi tiShThermamAgrataH
10770190 shrIbhagavAnuvAcha
10770191 vR^ithA tvaM katthase manda na pashyasyantike.antakam
10770193 paurusaM darshayanti sma shUrA na bahubhAShiNaH
10770201 ityuktvA bhagavA~nChAlvaM gadayA bhImavegayA
10770203 tatADa jatrau saMrabdhaH sa chakampe vamannasR^ik
10770211 gadAyAM sannivR^ittAyAM shAlvastvantaradhIyata
10770213 tato muhUrta Agatya puruShaH shirasAchyutam
10770215 devakyA prahito.asmIti natvA prAha vacho rudan
10770221 kR^iShNa kR^iShNa mahAbAho pitA te pitR^ivatsala
10770223 baddhvApanItaH shAlvena saunikena yathA pashuH
10770231 nishamya vipriyaM kR^iShNo mAnusIM prakR^itiM gataH
10770233 vimanasko ghR^iNI snehAdbabhAShe prAkR^ito yathA
10770241 kathaM rAmamasambhrAntaM jitvAjeyaM surAsuraiH
10770243 shAlvenAlpIyasA nItaH pitA me balavAnvidhiH
10770251 iti bruvANe govinde saubharATpratyupasthitaH
10770253 vasudevamivAnIya kR^iShNaM chedamuvAcha saH
10770261 eSha te janitA tAto yadarthamiha jIvasi
10770263 vadhiShye vIkShataste.amumIshashchetpAhi bAlisha
10770271 evaM nirbhartsya mAyAvI khaDgenAnakadundubheH
10770273 utkR^itya shira AdAya khasthaM saubhaM samAvishat
10770281 tato muhUrtaM prakR^itAvupaplutaH svabodha Aste svajanAnuSha~NgataH
10770283 mahAnubhAvastadabudhyadAsurIM mAyAM sa shAlvaprasR^itAM mayoditAm
10770291 na tatra dUtaM na pituH kalevaraM prabuddha Ajau samapashyadachyutaH
10770293 svApnaM yathA chAmbarachAriNaM ripuM saubhasthamAlokya nihantumudyataH
10770301 evaM vadanti rAjarShe R^iShayaH ke cha nAnvitAH
10770303 yatsvavAcho virudhyeta nUnaM te na smarantyuta
10770311 kva shokamohau sneho vA bhayaM vA ye.aj~nasambhavAH
10770313 kva chAkhaNDitavij~nAna j~nAnaishvaryastvakhaNDitaH
10770321 yatpAdasevorjitayAtmavidyayA hinvantyanAdyAtmaviparyayagraham
10770323 labhanta AtmIyamanantamaishvaraM kuto nu mohaH paramasya sadgateH
10770331 taM shastrapUgaiH praharantamojasA
10770332 shAlvaM sharaiH shauriramoghavikramaH
10770333 viddhvAchChinadvarma dhanuH shiromaNiM
10770334 saubhaM cha shatrorgadayA ruroja ha
10770341 tatkR^iShNahasteritayA vichUrNitaM papAta toye gadayA sahasradhA
10770343 visR^ijya tadbhUtalamAsthito gadAmudyamya shAlvo.achyutamabhyagAddrutam
10770351 AdhAvataH sagadaM tasya bAhuM bhallena ChittvAtha rathA~Ngamadbhutam
10770353 vadhAya shAlvasya layArkasannibhaM bibhradbabhau sArka ivodayAchalaH
10770361 jahAra tenaiva shiraH sakuNDalaM kirITayuktaM purumAyino hariH
10770363 vajreNa vR^itrasya yathA purandaro babhUva hAheti vachastadA nR^iNAm
10770371 tasminnipatite pApe saubhe cha gadayA hate
10770373 nedurdundubhayo rAjandivi devagaNeritAH
10770375 sakhInAmapachitiM kurvandantavakro ruShAbhyagAt
10780010 shrIshuka uvAcha
10780011 shishupAlasya shAlvasya pauNDrakasyApi durmatiH
10780013 paralokagatAnAM cha kurvanpArokShyasauhR^idam
10780021 ekaH padAtiH sa~Nkruddho gadApANiH prakampayan
10780023 padbhyAmimAM mahArAja mahAsattvo vyadR^ishyata
10780031 taM tathAyAntamAlokya gadAmAdAya satvaraH
10780033 avaplutya rathAtkR^iShNaH sindhuM veleva pratyadhAt
10780041 gadAmudyamya kArUSho mukundaM prAha durmadaH
10780043 diShTyA diShTyA bhavAnadya mama dR^iShTipathaM gataH
10780051 tvaM mAtuleyo naH kR^iShNa mitradhru~NmAM jighAMsasi
10780053 atastvAM gadayA manda haniShye vajrakalpayA
10780061 tarhyAnR^iNyamupaimyaj~na mitrANAM mitravatsalaH
10780063 bandhurUpamariM hatvA vyAdhiM dehacharaM yathA
10780071 evaM rUkShaistudanvAkyaiH kR^iShNaM totrairiva dvipam
10780073 gadayAtADayanmUrdhni siMhavadvyanadachcha saH
10780081 gadayAbhihato.apyAjau na chachAla yadUdvahaH
10780083 kR^iShNo.api tamahangurvyA kaumodakyA stanAntare
10780091 gadAnirbhinnahR^idaya udvamanrudhiraM mukhAt
10780093 prasArya keshabAhva~NghrIndharaNyAM nyapatadvyasuH
10780101 tataH sUkShmataraM jyotiH kR^iShNamAvishadadbhutam
10780103 pashyatAM sarvabhUtAnAM yathA chaidyavadhe nR^ipa
10780111 vidUrathastu tadbhrAtA bhrAtR^ishokapariplutaH
10780113 AgachChadasicharmAbhyAmuchChvasaMstajjighAMsayA
10780121 tasya chApatataH kR^iShNashchakreNa kShuraneminA
10780123 shiro jahAra rAjendra sakirITaM sakuNDalam
10780131 evaM saubhaM cha shAlvaM cha dantavakraM sahAnujam
10780133 hatvA durviShahAnanyairIDitaH suramAnavaiH
10780141 munibhiH siddhagandharvairvidyAdharamahoragaiH
10780143 apsarobhiH pitR^igaNairyakShaiH kinnarachAraNaiH
10780151 upagIyamAnavijayaH kusumairabhivarShitaH
10780153 vR^itashcha vR^iShNipravarairviveshAla~NkR^itAM purIm
10780161 evaM yogeshvaraH kR^iShNo bhagavAnjagadIshvaraH
10780163 Iyate pashudR^iShTInAM nirjito jayatIti saH
10780171 shrutvA yuddhodyamaM rAmaH kurUNAM saha pANDavaiH
10780173 tIrthAbhiShekavyAjena madhyasthaH prayayau kila
10780181 snAtvA prabhAse santarpya devarShipitR^imAnavAn
10780183 sarasvatIM pratisrotaM yayau brAhmaNasaMvR^itaH
10780191 pR^ithUdakaM bindusarastritakUpaM sudarshanam
10780193 vishAlaM brahmatIrthaM cha chakraM prAchIM sarasvatIm
10780201 yamunAmanu yAnyeva ga~NgAmanu cha bhArata
10780203 jagAma naimiShaM yatra R^iShayaH satramAsate
10780211 tamAgatamabhipretya munayo dIrghasatriNaH
10780213 abhinandya yathAnyAyaM praNamyotthAya chArchayan
10780221 so.architaH saparIvAraH kR^itAsanaparigrahaH
10780223 romaharShaNamAsInaM maharSheH shiShyamaikShata
10780231 apratyutthAyinaM sUtamakR^itaprahvaNA~njalim
10780233 adhyAsInaM cha tAnviprAMshchukopodvIkShya mAdhavaH
10780241 yasmAdasAvimAnviprAnadhyAste pratilomajaH
10780243 dharmapAlAMstathaivAsmAnvadhamarhati durmatiH
10780251 R^iSherbhagavato bhUtvA shiShyo.adhItya bahUni cha
10780253 setihAsapurANAni dharmashAstrANi sarvashaH
10780261 adAntasyAvinItasya vR^ithA paNDitamAninaH
10780263 na guNAya bhavanti sma naTasyevAjitAtmanaH
10780271 etadartho hi loke.asminnavatAro mayA kR^itaH
10780273 vadhyA me dharmadhvajinaste hi pAtakino.adhikAH
10780281 etAvaduktvA bhagavAnnivR^itto.asadvadhAdapi
10780283 bhAvitvAttaM kushAgreNa karasthenAhanatprabhuH
10780291 hAhetivAdinaH sarve munayaH khinnamAnasAH
10780293 UchuH sa~NkarShaNaM devamadharmaste kR^itaH prabho
10780301 asya brahmAsanaM dattamasmAbhiryadunandana
10780303 AyushchAtmAklamaM tAvadyAvatsatraM samApyate
10780311 ajAnataivAcharitastvayA brahmavadho yathA
10780313 yogeshvarasya bhavato nAmnAyo.api niyAmakaH
10780321 yadyetadbrahmahatyAyAH pAvanaM lokapAvana
10780323 chariShyati bhavAMlloka sa~Ngraho.ananyachoditaH
10780330 shrIbhagavAnuvAcha
10780331 chariShye vadhanirveshaM lokAnugrahakAmyayA
10780333 niyamaH prathame kalpe yAvAnsa tu vidhIyatAm
10780341 dIrghamAyurbataitasya sattvamindriyameva cha
10780343 AshAsitaM yattadbrUte sAdhaye yogamAyayA
10780350 R^iShaya UchuH
10780351 astrasya tava vIryasya mR^ityorasmAkameva cha
10780353 yathA bhavedvachaH satyaM tathA rAma vidhIyatAm
10780360 shrIbhagavAnuvAcha
10780361 AtmA vai putra utpanna iti vedAnushAsanam
10780363 tasmAdasya bhavedvaktA AyurindriyasattvavAn
10780371 kiM vaH kAmo munishreShThA brUtAhaM karavANyatha
10780373 ajAnatastvapachitiM yathA me chintyatAM budhAH
10780380 R^iShaya UchuH
10780381 ilvalasya suto ghoro balvalo nAma dAnavaH
10780383 sa dUShayati naH satrametya parvaNi parvaNi
10780391 taM pApaM jahi dAshArha tannaH shushrUShaNaM param
10780393 pUyashoNitavinmUtra surAmAMsAbhivarShiNam
10780401 tatashcha bhArataM varShaM parItya susamAhitaH
10780403 charitvA dvAdashamAsAMstIrthasnAyI vishudhyasi
10790010 shrIshuka uvAcha
10790011 tataH parvaNyupAvR^itte prachaNDaH pAMshuvarShaNaH
10790013 bhImo vAyurabhUdrAjanpUyagandhastu sarvashaH
10790021 tato.amedhyamayaM varShaM balvalena vinirmitam
10790023 abhavadyaj~nashAlAyAM so.anvadR^ishyata shUladhR^ik
10790031 taM vilokya bR^ihatkAyaM bhinnA~njanachayopamam
10790033 taptatAmrashikhAshmashruM daMShTrograbhrukuTImukham
10790041 sasmAra mUShalaM rAmaH parasainyavidAraNam
10790043 halaM cha daityadamanaM te tUrNamupatasthatuH
10790051 tamAkR^iShya halAgreNa balvalaM gaganecharam
10790053 mUShalenAhanatkruddho mUrdhni brahmadruhaM balaH
10790061 so.apatadbhuvi nirbhinna lalATo.asR^iksamutsR^ijan
10790063 mu~nchannArtasvaraM shailo yathA vajrahato.aruNaH
10790071 saMstutya munayo rAmaM prayujyAvitathAshiShaH
10790073 abhyaShi~nchanmahAbhAgA vR^itraghnaM vibudhA yathA
10790081 vaijayantIM dadurmAlAM shrIdhAmAmlAnapa~NkajAM
10790083 rAmAya vAsasI divye divyAnyAbharaNAni cha
10790091 atha tairabhyanuj~nAtaH kaushikImetya brAhmaNaiH
10790093 snAtvA sarovaramagAdyataH sarayUrAsravat
10790101 anusrotena sarayUM prayAgamupagamya saH
10790103 snAtvA santarpya devAdInjagAma pulahAshramam
10790111 gomatIM gaNDakIM snAtvA vipAshAM shoNa AplutaH
10790113 gayAM gatvA pitR^IniShTvA ga~NgAsAgarasa~Ngame
10790121 upaspR^ishya mahendrAdrau rAmaM dR^iShTvAbhivAdya cha
10790123 saptagodAvarIM veNAM pampAM bhImarathIM tataH
10790131 skandaM dR^iShTvA yayau rAmaH shrIshailaM girishAlayam
10790133 draviDeShu mahApuNyaM dR^iShTvAdriM ve~NkaTaM prabhuH
10790141 kAmakoShNIM purIM kA~nchIM kAverIM cha saridvarAm
10790143 shrIrangAkhyaM mahApuNyaM yatra sannihito hariH
10790151 R^iShabhAdriM hareH kShetraM dakShiNAM mathurAM tathA
10790153 sAmudraM setumagamatmahApAtakanAshanam
10790161 tatrAyutamadAddhenUrbrAhmaNebhyo halAyudhaH
10790163 kR^itamAlAM tAmraparNIM malayaM cha kulAchalam
10790171 tatrAgastyaM samAsInaM namaskR^ityAbhivAdya cha
10790173 yojitastena chAshIrbhiranuj~nAto gato.arNavam
10790175 dakShiNaM tatra kanyAkhyAM durgAM devIM dadarsha saH
10790181 tataH phAlgunamAsAdya pa~nchApsarasamuttamam
10790183 viShNuH sannihito yatra snAtvAsparshadgavAyutam
10790191 tato.abhivrajya bhagavAnkeralAMstu trigartakAn
10790193 gokarNAkhyaM shivakShetraM sAnnidhyaM yatra dhUrjaTeH
10790201 AryAM dvaipAyanIM dR^iShTvA shUrpArakamagAdbalaH
10790203 tApIM payoShNIM nirvindhyAmupaspR^ishyAtha daNDakam
10790211 pravishya revAmagamadyatra mAhiShmatI purI
10790213 manutIrthamupaspR^ishya prabhAsaM punarAgamat
10790221 shrutvA dvijaiH kathyamAnaM kurupANDavasaMyuge
10790223 sarvarAjanyanidhanaM bhAraM mene hR^itaM bhuvaH
10790231 sa bhImaduryodhanayorgadAbhyAM yudhyatormR^idhe
10790233 vArayiShyanvinashanaM jagAma yadunandanaH
10790241 yudhiShThirastu taM dR^iShTvA yamau kR^iShNArjunAvapi
10790243 abhivAdyAbhavaMstuShNIM kiM vivakShurihAgataH
10790251 gadApANI ubhau dR^iShTvA saMrabdhau vijayaiShiNau
10790253 maNDalAni vichitrANi charantAvidamabravIt
10790261 yuvAM tulyabalau vIrau he rAjanhe vR^ikodara
10790263 ekaM prANAdhikaM manye utaikaM shikShayAdhikam
10790271 tasmAdekatarasyeha yuvayoH samavIryayoH
10790273 na lakShyate jayo.anyo vA viramatvaphalo raNaH
10790281 na tadvAkyaM jagR^ihaturbaddhavairau nR^ipArthavat
10790283 anusmarantAvanyonyaM duruktaM duShkR^itAni cha
10790291 diShTaM tadanumanvAno rAmo dvAravatIM yayau
10790293 ugrasenAdibhiH prItairj~nAtibhiH samupAgataH
10790301 taM punarnaimiShaM prAptamR^iShayo.ayAjayanmudA
10790303 kratva~NgaM kratubhiH sarvairnivR^ittAkhilavigraham
10790311 tebhyo vishuddhaM vij~nAnaM bhagavAnvyataradvibhuH
10790313 yenaivAtmanyado vishvamAtmAnaM vishvagaM viduH
10790321 svapatyAvabhR^ithasnAto j~nAtibandhusuhR^idvR^itaH
10790323 reje svajyotsnayevenduH suvAsAH suShThvala~NkR^itaH
10790331 IdR^igvidhAnyasa~NkhyAni balasya balashAlinaH
10790333 anantasyAprameyasya mAyAmartyasya santi hi
10790341 yo.anusmareta rAmasya karmANyadbhutakarmaNaH
10790343 sAyaM prAtaranantasya viShNoH sa dayito bhavet
10800010 shrIrAjovAcha
10800011 bhagavanyAni chAnyAni mukundasya mahAtmanaH
10800013 vIryANyanantavIryasya shrotumichChAmi he prabho
10800021 ko nu shrutvAsakR^idbrahmannuttamaHshlokasatkathAH
10800023 virameta visheShaj~no viShaNNaH kAmamArgaNaiH
10800031 sA vAgyayA tasya guNAngR^iNIte karau cha tatkarmakarau manashcha
10800033 smaredvasantaM sthiraja~NgameShu shR^iNoti tatpuNyakathAH sa karNaH
10800041 shirastu tasyobhayali~NgamAnamettadeva yatpashyati taddhi chakShuH
10800043 a~NgAni viShNoratha tajjanAnAM pAdodakaM yAni bhajanti nityam
10800050 sUta uvAcha
10800051 viShNurAtena sampR^iShTo bhagavAnbAdarAyaNiH
10800053 vAsudeve bhagavati nimagnahR^idayo.abravIt
10800060 shrIshuka uvAcha
10800061 kR^iShNasyAsItsakhA kashchidbrAhmaNo brahmavittamaH
10800063 virakta indriyArtheShu prashAntAtmA jitendriyaH
10800071 yadR^ichChayopapannena vartamAno gR^ihAshramI
10800073 tasya bhAryA kuchailasya kShutkShAmA cha tathAvidhA
10800081 pativratA patiM prAha mlAyatA vadanena sA
10800083 daridraM sIdamAnA vai vepamAnAbhigamya cha
10800091 nanu brahmanbhagavataH sakhA sAkShAchChriyaH patiH
10800093 brahmaNyashcha sharaNyashcha bhagavAnsAtvatarShabhaH
10800101 tamupaihi mahAbhAga sAdhUnAM cha parAyaNam
10800103 dAsyati draviNaM bhUri sIdate te kuTumbine
10800111 Aste.adhunA dvAravatyAM bhojavR^iShNyandhakeshvaraH
10800113 smarataH pAdakamalamAtmAnamapi yachChati
10800115 kiM nvarthakAmAnbhajato nAtyabhIShTAnjagadguruH
10800121 sa evaM bhAryayA vipro bahushaH prArthito muhuH
10800123 ayaM hi paramo lAbha uttamaHshlokadarshanam
10800131 iti sa~nchintya manasA gamanAya matiM dadhe
10800133 apyastyupAyanaM ki~nchidgR^ihe kalyANi dIyatAm
10800141 yAchitvA chaturo muShTInviprAnpR^ithukataNDulAn
10800143 chailakhaNDena tAnbaddhvA bhartre prAdAdupAyanam
10800151 sa tAnAdAya viprAgryaH prayayau dvArakAM kila
10800153 kR^iShNasandarshanaM mahyaM kathaM syAditi chintayan
10800161 trINi gulmAnyatIyAya tisraH kakShAshcha sadvijaH
10800163 vipro.agamyAndhakavR^iShNInAM gR^iheShvachyutadharmiNAm
10800171 gR^ihaM dvyaShTasahasrANAM mahiShINAM harerdvijaH
10800173 viveshaikatamaM shrImadbrahmAnandaM gato yathA
10800181 taM vilokyAchyuto dUrAtpriyAparya~NkamAsthitaH
10800183 sahasotthAya chAbhyetya dorbhyAM paryagrahInmudA
10800191 sakhyuH priyasya viprarShera~Ngasa~NgAtinirvR^itaH
10800193 prIto vyamu~nchadabbindUnnetrAbhyAM puShkarekShaNaH
10800201 athopaveshya parya~Nke svayamsakhyuH samarhaNam
10800203 upahR^ityAvanijyAsya pAdau pAdAvanejanIH
10800211 agrahIchChirasA rAjanbhagavAMllokapAvanaH
10800213 vyalimpaddivyagandhena chandanAguruku~NkamaiH
10800221 dhUpaiH surabhibhirmitraM pradIpAvalibhirmudA
10800223 architvAvedya tAmbUlaM gAM cha svAgatamabravIt
10800231 kuchailaM malinaM kShAmaM dvijaM dhamanisantatam
10800233 devI paryacharatsAkShAchchAmaravyajanena vai
10800241 antaHpurajano dR^iShTvA kR^iShNenAmalakIrtinA
10800243 vismito.abhUdatiprItyA avadhUtaM sabhAjitam
10800251 kimanena kR^itaM puNyamavadhUtena bhikShuNA
10800253 shriyA hInena loke.asmingarhitenAdhamena cha
10800261 yo.asau trilokaguruNA shrInivAsena sambhR^itaH
10800263 parya~NkasthAM shriyaM hitvA pariShvakto.agrajo yathA
10800271 kathayAM chakraturgAthAH pUrvA gurukule satoH
10800273 AtmanorlalitA rAjankarau gR^ihya parasparam
10800280 shrIbhagavAnuvAcha
10800281 api brahmangurukulAdbhavatA labdhadakShiNAt
10800283 samAvR^ittena dharmaj~na bhAryoDhA sadR^ishI na vA
10800291 prAyo gR^iheShu te chittamakAmavihitaM tathA
10800293 naivAtiprIyase vidvandhaneShu viditaM hi me
10800301 kechitkurvanti karmANi kAmairahatachetasaH
10800303 tyajantaH prakR^itIrdaivIryathAhaM lokasa~Ngraham
10800311 kachchidgurukule vAsaM brahmansmarasi nau yataH
10800313 dvijo vij~nAya vij~neyaM tamasaH pAramashnute
10800321 sa vai satkarmaNAM sAkShAddvijAteriha sambhavaH
10800323 Adyo.a~Nga yatrAshramiNAM yathAhaM j~nAnado guruH
10800331 nanvarthakovidA brahmanvarNAshramavatAmiha
10800333 ye mayA guruNA vAchA tarantya~njo bhavArNavam
10800341 nAhamijyAprajAtibhyAM tapasopashamena vA
10800343 tuShyeyaM sarvabhUtAtmA gurushushrUShayA yathA
10800351 api naH smaryate brahmanvR^ittaM nivasatAM gurau
10800353 gurudAraishchoditAnAmindhanAnayane kvachit
10800361 praviShTAnAM mahAraNyamapartau sumahaddvija
10800363 vAtavarShamabhUttIvraM niShThurAH stanayitnavaH
10800371 sUryashchAstaM gatastAvattamasA chAvR^itA dishaH
10800373 nimnaM kUlaM jalamayaM na prAj~nAyata ki~nchana
10800381 vayaM bhR^ishamtatra mahAnilAmbubhirnihanyamAnA mahurambusamplave
10800383 disho.avidanto.atha parasparaM vane gR^ihItahastAH paribabhrimAturAH
10800391 etadviditvA udite ravau sAndIpanirguruH
10800393 anveShamANo naH shiShyAnAchAryo.apashyadAturAn
10800401 aho he putrakA yUyamasmadarthe.atiduHkhitAH
10800403 AtmA vai prANinAmpreShThastamanAdR^itya matparAH
10800411 etadeva hi sachChiShyaiH kartavyaM guruniShkR^itam
10800413 yadvai vishuddhabhAvena sarvArthAtmArpaNaM gurau
10800421 tuShTo.ahaM bho dvijashreShThAH satyAH santu manorathAH
10800423 ChandAMsyayAtayAmAni bhavantviha paratra cha
10800431 itthaMvidhAnyanekAni vasatAM guruveshmani
10800433 guroranugraheNaiva pumAnpUrNaH prashAntaye
10800440 shrIbrAhmaNa uvAcha
10800441 kimasmAbhiranirvR^ittaM devadeva jagadguro
10800443 bhavatA satyakAmena yeShAM vAso gurorabhUt
10800451 yasya chChandomayaM brahma deha AvapanaM vibho
10800453 shreyasAM tasya guruShu vAso.atyantaviDambanam
10810010 shrIshuka uvAcha
10810011 sa itthaM dvijamukhyena saha sa~NkathayanhariH
10810013 sarvabhUtamano.abhij~naH smayamAna uvAcha tam
10810021 brahmaNyo brAhmaNaM kR^iShNo bhagavAnprahasanpriyam
10810023 premNA nirIkShaNenaiva prekShankhalu satAM gatiH
10810030 shrIbhagavAnuvAcha
10810031 kimupAyanamAnItaM brahmanme bhavatA gR^ihAt
10810033 aNvapyupAhR^itaM bhaktaiH premNA bhuryeva me bhavet
10810035 bhUryapyabhaktopahR^itaM na me toShAya kalpate
10810041 patraM puShpaM phalaM toyaM yo me bhaktyA prayachChati
10810043 tadahaM bhaktyupahR^itamashnAmi prayatAtmanaH
10810051 ityukto.api dviyastasmai vrIDitaH pataye shriyaH
10810053 pR^ithukaprasR^itiM rAjanna prAyachChadavA~NmukhaH
10810061 sarvabhUtAtmadR^iksAkShAttasyAgamanakAraNam
10810063 vij~NAyAchintayannAyaM shrIkAmo mAbhajatpurA
10810071 patnyAH pativratAyAstu sakhA priyachikIrShayA
10810073 prApto mAmasya dAsyAmi sampado.amartyadurlabhAH
10810081 itthaM vichintya vasanAchchIrabaddhAndvijanmanaH
10810083 svayaM jahAra kimidamiti pR^ithukataNDulAn
10810091 nanvetadupanItaM me paramaprINanaM sakhe
10810093 tarpayantya~Nga mAM vishvamete pR^ithukataNDulAH
10810101 iti muShTiM sakR^ijjagdhvA dvitIyAM jagdhumAdade
10810103 tAvachChrIrjagR^ihe hastaM tatparA parameShThinaH
10810111 etAvatAlaM vishvAtmansarvasampatsamR^iddhaye
10810113 asminloke.atha vAmuShminpuMsastvattoShakAraNam
10810121 brAhmaNastAM tu rajanImuShitvAchyutamandire
10810123 bhuktvA pItvA sukhaM mene AtmAnaM svargataM yathA
10810131 shvobhUte vishvabhAvena svasukhenAbhivanditaH
10810133 jagAma svAlayaM tAta pathyanavrajya nanditaH
10810141 sa chAlabdhvA dhanaM kR^iShNAnna tu yAchitavAnsvayam
10810143 svagR^ihAnvrIDito.agachChanmahaddarshananirvR^itaH
10810151 aho brahmaNyadevasya dR^iShTA brahmaNyatA mayA
10810153 yaddaridratamo lakShmImAshliShTo bibhratorasi
10810161 kvAhaM daridraH pApIyAnkva kR^iShNaH shrIniketanaH
10810163 brahmabandhuriti smAhaM bAhubhyAM parirambhitaH
10810171 nivAsitaH priyAjuShTe parya~Nke bhrAtaro yathA
10810173 mahiShyA vIjitaH shrAnto bAlavyajanahastayA
10810181 shushrUShayA paramayA pAdasaMvAhanAdibhiH
10810183 pUjito devadevena vipradevena devavat
10810191 svargApavargayoH puMsAM rasAyAM bhuvi sampadAm
10810193 sarvAsAmapi siddhInAM mUlaM tachcharaNArchanam
10810201 adhano.ayaM dhanaM prApya mAdyannuchchairna mAM smaret
10810203 iti kAruNiko nUnaM dhanaM me.abhUri nAdadAt
10810211 iti tachchintayannantaH prApto niyagR^ihAntikam
10810213 sUryAnalendusa~NkAshairvimAnaiH sarvato vR^itam
10810221 vichitropavanodyAnaiH kUjaddvijakulAkulaiH
10810223 protphullakamudAmbhoja kahlArotpalavAribhiH
10810231 juShTaM svala~NkR^itaiH pumbhiH strIbhishcha hariNAkShibhiH
10810233 kimidaM kasya vA sthAnaM kathaM tadidamityabhUt
10810241 evaM mImAMsamAnaM taM narA nAryo.amaraprabhAH
10810243 pratyagR^ihNanmahAbhAgaM gItavAdyena bhUyasA
10810251 patimAgatamAkarNya patnyuddharShAtisambhramA
10810253 nishchakrAma gR^ihAttUrNaM rUpiNI shrIrivAlayAt
10810261 pativratA patiM dR^iShTvA premotkaNThAshrulochanA
10810263 mIlitAkShyanamadbuddhyA manasA pariShasvaje
10810271 patnIM vIkShya visphurantIM devIM vaimAnikImiva
10810273 dAsInAM niShkakaNThInAM madhye bhAntIM sa vismitaH
10810281 prItaH svayaM tayA yuktaH praviShTo nijamandiram
10810283 maNistambhashatopetaM mahendrabhavanaM yathA
10810291 payaHphenanibhAH shayyA dAntA rukmaparichChadAH
10810293 parya~NkA hemadaNDAni chAmaravyajanAni cha
10810301 AsanAni cha haimAni mR^idUpastaraNAni cha
10810303 muktAdAmavilambIni vitAnAni dyumanti cha
10810311 svachChasphaTikakuDyeShu mahAmArakateShu cha
10810323 ratnadIpAnbhrAjamAnAnlalanA ratnasaMyutAH
10810321 vilokya brAhmaNastatra samR^iddhIH sarvasampadAm
10810323 tarkayAmAsa nirvyagraH svasamR^iddhimahaitukIm
10810331 nUnaM bataitanmama durbhagasya shashvaddaridrasya samR^iddhihetuH
10810333 mahAvibhUteravalokato.anyo naivopapadyeta yadUttamasya
10810341 nanvabruvANo dishate samakShaM yAchiShNave bhUryapi bhUribhojaH
10810343 parjanyavattatsvayamIkShamANo dAshArhakANAmR^iShabhaH sakhA me
10810351 ki~nchitkarotyurvapi yatsvadattaM
10810352 suhR^itkR^itaM phalgvapi bhUrikArI
10810353 mayopaNItaM pR^ithukaikamuShTiM
10810354 pratyagrahItprItiyuto mahAtmA
10810361 tasyaiva me sauhR^idasakhyamaitrI dAsyaM punarjanmani janmani syAt
10810363 mahAnubhAvena guNAlayena viShajjatastatpuruShaprasa~NgaH
10810371 bhaktAya chitrA bhagavAnhi sampado rAjyaM vibhUtIrna samarthayatyajaH
10810373 adIrghabodhAya vichakShaNaH svayaM pashyannipAtaM dhaninAM madodbhavam
10810381 itthaM vyavasito buddhyA bhakto.atIva janArdane
10810383 viShayAnjAyayA tyakShyanbubhuje nAtilampaTaH
10810391 tasya vai devadevasya hareryaj~napateH prabhoH
10810393 brAhmaNAH prabhavo daivaM na tebhyo vidyate param
10810401 evaM sa vipro bhagavatsuhR^ittadA dR^iShTvA svabhR^ityairajitaM parAjitam
10810403 taddhyAnavegodgrathitAtmabandhanastaddhAma lebhe.achirataH satAM gatim
10810411 etadbrahmaNyadevasya shrutvA brahmaNyatAM naraH
10810413 labdhabhAvo bhagavati karmabandhAdvimuchyate
10820010 shrIshuka uvAcha
10820011 athaikadA dvAravatyAM vasato rAmakR^iShNayoH
10820013 sUryoparAgaH sumahAnAsItkalpakShaye yathA
10820021 taM j~nAtvA manujA rAjanpurastAdeva sarvataH
10820023 samantapa~nchakaM kShetraM yayuH shreyovidhitsayA
10820031 niHkShatriyAM mahIM kurvanrAmaH shastrabhR^itAM varaH
10820033 nR^ipANAM rudhiraugheNa yatra chakre mahAhradAn
10820041 Ije cha bhagavAnrAmo yatrAspR^iShTo.api karmaNA
10820043 lokaM sa~NgrAhayannIsho yathAnyo.aghApanuttaye
10820051 mahatyAM tIrthayAtrAyAM tatrAganbhAratIH prajAH
10820053 vR^iShNayashcha tathAkrUra vasudevAhukAdayaH
10820061 yayurbhArata tatkShetraM svamaghaM kShapayiShNavaH
10820063 gadapradyumnasAmbAdyAH suchandrashukasAraNaiH
10820065 Aste.aniruddho rakShAyAM kR^itavarmA cha yUthapaH
10820071 te rathairdevadhiShNyAbhairhayaishcha taralaplavaiH
10820073 gajairnadadbhirabhrAbhairnR^ibhirvidyAdharadyubhiH
10820081 vyarochanta mahAtejAH pathi kA~nchanamAlinaH
10820083 divyasragvastrasannAhAH kalatraiH khecharA iva
10820091 tatra snAtvA mahAbhAgA upoShya susamAhitAH
10820093 brAhmaNebhyo dadurdhenUrvAsaHsragrukmamAlinIH
10820101 rAmahradeShu vidhivatpunarAplutya vR^iShNayaH
10820103 dadaH svannaM dvijAgryebhyaH kR^iShNe no bhaktirastviti
10820111 svayaM cha tadanuj~nAtA vR^iShNayaH kR^iShNadevatAH
10820113 bhuktvopavivishuH kAmaM snigdhachChAyA~NghripA~NghriShu
10820121 tatrAgatAMste dadR^ishuH suhR^itsambandhino nR^ipAn
10820123 matsyoshInarakaushalya vidarbhakurusR^i~njayAn
10820131 kAmbojakaikayAnmadrAnkuntInAnartakeralAn
10820133 anyAMshchaivAtmapakShIyAnparAMshcha shatasho nR^ipa
10820135 nandAdInsuhR^ido gopAngopIshchotkaNThitAshchiram
10820141 anyonyasandarshanaharSharaMhasA protphullahR^idvaktrasaroruhashriyaH
10820143 AshliShya gADhaM nayanaiH sravajjalA hR^iShyattvacho ruddhagiro yayurmudam
10820151 striyashcha saMvIkShya mitho.atisauhR^ida
10820152 smitAmalApA~NgadR^isho.abhirebhire
10820153 stanaiH stanAnku~Nkumapa~NkarUShitAn
10820154 nihatya dorbhiH praNayAshrulochanAH
10820161 tato.abhivAdya te vR^iddhAnyaviShThairabhivAditAH
10820163 svAgataM kushalaM pR^iShTvA chakruH kR^iShNakathA mithaH
10820171 pR^ithA bhrAtR^InsvasR^IrvIkShya tatputrAnpitarAvapi
10820173 bhrAtR^ipatnIrmukundaM cha jahau sa~NkathayA shuchaH
10820180 kuntyuvAcha
10820181 Arya bhrAtarahaM manye AtmAnamakR^itAshiSham
10820183 yadvA Apatsu madvArtAM nAnusmaratha sattamAH
10820191 suhR^ido j~nAtayaH putrA bhrAtaraH pitarAvapi
10820193 nAnusmaranti svajanaM yasya daivamadakShiNam
10820200 shrIvasudeva uvAcha
10820201 amba mAsmAnasUyethA daivakrIDanakAnnarAn
10820203 Ishasya hi vashe lokaH kurute kAryate.atha vA
10820211 kaMsapratApitAH sarve vayaM yAtA dishaM disham
10820213 etarhyeva punaH sthAnaM daivenAsAditAH svasaH
10820220 shrIshuka uvAcha
10820221 vasudevograsenAdyairyadubhiste.architA nR^ipAH
10820223 Asannachyutasandarsha paramAnandanirvR^itAH
10820231 bhIShmo droNo.ambikAputro gAndhArI sasutA tathA
10820233 sadArAH pANDavAH kuntI sa~njayo viduraH kR^ipaH
10820241 kuntIbhojo virATashcha bhIShmako nagnajinmahAn
10820243 purujiddrupadaH shalyo dhR^iShTaketuH sa kAshirAT
10820251 damaghoSho vishAlAkSho maithilo madrakekayau
10820253 yudhAmanyuH susharmA cha sasutA bAhlikAdayaH
10820261 rAjAno ye cha rAjendra yudhiShThiramanuvratAH
10820263 shrIniketaM vapuH shaureH sastrIkaM vIkShya vismitAH
10820271 atha te rAmakR^iShNAbhyAM samyakprAptasamarhaNAH
10820273 prashashaMsurmudA yuktA vR^iShNInkR^iShNaparigrahAn
10820281 aho bhojapate yUyaM janmabhAjo nR^iNAmiha
10820283 yatpashyathAsakR^itkR^iShNaM durdarshamapi yoginAm
10820291 yadvishrutiH shrutinutedamalaM punAti
10820292 pAdAvanejanapayashcha vachashcha shAstram
10820293 bhUH kAlabharjitabhagApi yada~Nghripadma
10820294 sparshotthashaktirabhivarShati no.akhilArthAn
10820301 taddarshanasparshanAnupathaprajalpa
10820302 shayyAsanAshanasayaunasapiNDabandhaH
10820303 yeShAM gR^ihe nirayavartmani vartatAM vaH
10820304 svargApavargaviramaH svayamAsa viShNuH
10820310 shrIshuka uvAcha
10820311 nandastatra yadUnprAptAnj~nAtvA kR^iShNapurogamAn
10820313 tatrAgamadvR^ito gopairanaHsthArthairdidR^ikShayA
10820321 taM dR^iShTvA vR^iShNayo hR^iShTAstanvaH prANamivotthitAH
10820323 pariShasvajire gADhaM chiradarshanakAtarAH
10820331 vasudevaH pariShvajya samprItaH premavihvalaH
10820333 smarankaMsakR^itAnkleshAnputranyAsaM cha gokule
10820341 kR^iShNarAmau pariShvajya pitarAvabhivAdya cha
10820343 na ki~nchanochatuH premNA sAshrukaNThau kurUdvaha
10820351 tAvAtmAsanamAropya bAhubhyAM parirabhya cha
10820353 yashodA cha mahAbhAgA sutau vijahatuH shuchaH
10820361 rohiNI devakI chAtha pariShvajya vrajeshvarIm
10820363 smarantyau tatkR^itAM maitrIM bAShpakaNThyau samUchatuH
10820371 kA vismareta vAM maitrImanivR^ittAM vrajeshvari
10820373 avApyApyaindramaishvaryaM yasyA neha pratikriyA
10820381 etAvadR^iShTapitarau yuvayoH sma pitroH
10820382 samprINanAbhyudayapoShaNapAlanAni
10820383 prApyoShaturbhavati pakShma ha yadvadakShNor
10820384 nyastAvakutra cha bhayau na satAM paraH svaH
10820390 shrIshuka uvAcha
10820391 gopyashcha kR^iShNamupalabhya chirAdabhIShTaM
10820392 yatprekShaNe dR^ishiShu pakShmakR^itaM shapanti
10820393 dR^igbhirhR^idIkR^itamalaM parirabhya sarvAs
10820394 tadbhAvamApurapi nityayujAM durApam
10820401 bhagavAMstAstathAbhUtA vivikta upasa~NgataH
10820403 AshliShyAnAmayaM pR^iShTvA prahasannidamabravIt
10820411 api smaratha naH sakhyaH svAnAmarthachikIrShayA
10820413 gatAMshchirAyitA~nChatru pakShakShapaNachetasaH
10820421 apyavadhyAyathAsmAnsvidakR^itaj~nAvisha~NkayA
10820423 nUnaM bhUtAni bhagavAnyunakti viyunakti cha
10820431 vAyuryathA ghanAnIkaM tR^iNaM tUlaM rajAMsi cha
10820433 saMyojyAkShipate bhUyastathA bhUtAni bhUtakR^it
10820441 mayi bhaktirhi bhUtAnAmamR^itatvAya kalpate
10820443 diShTyA yadAsInmatsneho bhavatInAM madApanaH
10820451 ahaM hi sarvabhUtAnAmAdiranto.antaraM bahiH
10820453 bhautikAnAM yathA khaM vArbhUrvAyurjyotira~NganAH
10820461 evaM hyetAni bhUtAni bhUteShvAtmAtmanA tataH
10820463 ubhayaM mayyatha pare pashyatAbhAtamakShare
10820470 shrIshuka uvAcha
10820471 adhyAtmashikShayA gopya evaM kR^iShNena shikShitAH
10820473 tadanusmaraNadhvasta jIvakoshAstamadhyagan
10820481 Ahushcha te nalinanAbha padAravindaM
10820482 yogeshvarairhR^idi vichintyamagAdhabodhaiH
10820483 saMsArakUpapatitottaraNAvalambaM
10820484 gehaM juShAmapi manasyudiyAtsadA naH
10830010 shrIshuka uvAcha
10830011 tathAnugR^ihya bhagavAngopInAM sa gururgatiH
10830013 yudhiShThiramathApR^ichChatsarvAMshcha suhR^ido.avyayam
10830021 ta evaM lokanAthena paripR^iShTAH susatkR^itAH
10830023 pratyUchurhR^iShTamanasastatpAdekShAhatAMhasaH
10830031 kuto.ashivaM tvachcharaNAmbujAsavaM mahanmanasto mukhaniHsR^itaM kvachit
10830033 pibanti ye karNapuTairalaM prabho dehaMbhR^itAM dehakR^idasmR^itichChidam
10830041 hi tvAtma dhAmavidhutAtmakR^itatryavasthAm
10830042 AnandasamplavamakhaNDamakuNThabodham
10830043 kAlopasR^iShTanigamAvana Attayoga
10830044 mAyAkR^itiM paramahaMsagatiM natAH sma
10830050 shrIR^iShiruvAcha
10830051 ityuttamaHshlokashikhAmaNiM janeShv
10830052 abhiShTuvatsvandhakakauravastriyaH
10830053 sametya govindakathA mitho.agR^inaMs
10830054 trilokagItAH shR^iNu varNayAmi te
10830060 shrIdraupadyuvAcha
10830061 he vaidarbhyachyuto bhadre he jAmbavati kaushale
10830063 he satyabhAme kAlindi shaibye rohiNi lakShmaNe
10830071 he kR^iShNapatnya etanno brUte vo bhagavAnsvayam
10830073 upayeme yathA lokamanukurvansvamAyayA
10830080 shrIrukmiNyuvAcha
10830081 chaidyAya mArpayitumudyatakArmukeShu
10830082 rAjasvajeyabhaTashekharitA~NghrireNuH
10830083 ninye mR^igendra iva bhAgamajAviyUthAt
10830084 tachChrIniketacharaNo.astu mamArchanAya
10830090 shrIsatyabhAmovAcha
10830091 yo me sanAbhivadhataptahR^idA tatena
10830092 liptAbhishApamapamArShTumupAjahAra
10830093 jitvarkSharAjamatha ratnamadAtsa tena
10830094 bhItaH pitAdishata mAM prabhave.api dattAm
10830100 shrIjAmbavatyuvAcha
10830101 prAj~nAya dehakR^idamuM nijanAthadaivaM
10830102 sItApatiM trinavahAnyamunAbhyayudhyat
10830103 j~nAtvA parIkShita upAharadarhaNaM mAM
10830104 pAdau pragR^ihya maNinAhamamuShya dAsI
10830110 shrIkAlindyuvAcha
10830111 tapashcharantImAj~nAya svapAdasparshanAshayA
10830113 sakhyopetyAgrahItpANiM yo.ahaM tadgR^ihamArjanI
10830120 shrImitravindovAcha
10830121 yo mAM svayaMvara upetya vijitya bhUpAn
10830122 ninye shvayUthagaM ivAtmabaliM dvipAriH
10830123 bhrAtR^IMshcha me.apakurutaH svapuraM shriyaukas
10830124 tasyAstu me.anubhavama~Nghryavanejanatvam
10830130 shrIsatyovAcha
10830131 saptokShaNo.atibalavIryasutIkShNashR^i~NgAn
10830132 pitrA kR^itAnkShitipavIryaparIkShaNAya
10830133 tAnvIradurmadahanastarasA nigR^ihya
10830134 krIDanbabandha ha yathA shishavo.ajatokAn
10830141 ya itthaM vIryashulkAM mAM
10830142 dAsIbhishchaturangiNIm
10830143 pathi nirjitya rAjanyAn
10830144 ninye taddAsyamastu me
10830150 shrIbhadrovAcha10830151 pitA me mAtuleyAya svayamAhUya dattavAn
10830153 kR^iShNe kR^iShNAya tachchittAmakShauhiNyA sakhIjanaiH
10830161 asya me pAdasaMsparsho bhavejjanmani janmani
10830163 karmabhirbhrAmyamANAyA yena tachChreya AtmanaH
10830170 shrIlakShmaNovAcha
10830171 mamApi rAj~nyachyutajanmakarma shrutvA muhurnAradagItamAsa ha
10830173 chittaM mukunde kila padmahastayA vR^itaH susammR^ishya vihAya lokapAn
10830181 j~nAtvA mama mataM sAdhvi pitA duhitR^ivatsalaH
10830183 bR^ihatsena iti khyAtastatropAyamachIkarat
10830191 yathA svayaMvare rAj~ni matsyaH pArthepsayA kR^itaH
10830193 ayaM tu bahirAchChanno dR^ishyate sa jale param
10830201 shrutvaitatsarvato bhUpA AyayurmatpituH puram
10830203 sarvAstrashastratattvaj~nAH sopAdhyAyAH sahasrashaH
10830211 pitrA sampUjitAH sarve yathAvIryaM yathAvayaH
10830213 AdaduH sasharaM chApaM veddhuM parShadi maddhiyaH
10830221 AdAya vyasR^ijankechitsajyaM kartumanIshvarAH
10830223 AkoShThaM jyAM samutkR^iShya petureke.amunAhatAH
10830231 sajyaM kR^itvApare vIrA mAgadhAmbaShThachedipAH
10830233 bhImo duryodhanaH karNo nAvidaMstadavasthitim
10830241 matsyAbhAsaM jale vIkShya j~nAtvA cha tadavasthitim
10830243 pArtho yatto.asR^ijadbANaM nAchChinatpaspR^ishe param
10830251 rAjanyeShu nivR^itteShu bhagnamAneShu mAniShu
10830253 bhagavAndhanurAdAya sajyaM kR^itvAtha lIlayA
10830261 tasminsandhAya vishikhaM matsyaM vIkShya sakR^ijjale
10830263 ChittveShuNApAtayattaM sUrye chAbhijiti sthite
10830271 divi dundubhayo nedurjayashabdayutA bhuvi
10830273 devAshcha kusumAsArAnmumuchurharShavihvalAH
10830281 tadra~NgamAvishamahaM kalanUpurAbhyAM
10830282 padbhyAM pragR^ihya kanakoijvalaratnamAlAm
10830283 nUtne nivIya paridhAya cha kaushikAgrye
10830284 savrIDahAsavadanA kavarIdhR^itasrak
10830291 unnIya vaktramurukuntalakuNDalatviD
10830292 gaNDasthalaM shishirahAsakaTAkShamokShaiH
10830293 rAj~no nirIkShya paritaH shanakairmurArer
10830294 aMse.anuraktahR^idayA nidadhe svamAlAm
10830301 tAvanmR^ida~NgapaTahAH sha~NkhabheryAnakAdayaH
10830303 ninedurnaTanartakyo nanR^iturgAyakA jaguH
10830311 evaM vR^ite bhagavati mayeshe nR^ipayUthapAH
10830313 na sehire yAj~naseni spardhanto hR^ichChayAturAH
10830321 mAM tAvadrathamAropya hayaratnachatuShTayam
10830323 shAr~Ngamudyamya sannaddhastasthAvAjau chaturbhujaH
10830331 dArukashchodayAmAsa kA~nchanopaskaraM ratham
10830333 miShatAM bhUbhujAM rAj~ni mR^igANAM mR^igarADiva
10830341 te.anvasajjanta rAjanyA niSheddhuM pathi kechana
10830343 saMyattA uddhR^iteShvAsA grAmasiMhA yathA harim
10830351 te shAr~NgachyutabANaughaiH kR^ittabAhva~NghrikandharAH
10830353 nipetuH pradhane kechideke santyajya dudruvuH
10830361 tataH purIM yadupatiratyala~NkR^itAM
10830362 ravichChadadhvajapaTachitratoraNAm
10830363 kushasthalIM divi bhuvi chAbhisaMstutAM
10830364 samAvishattaraNiriva svaketanam
10830371 pitA me pUjayAmAsa suhR^itsambandhibAndhavAn
10830373 mahArhavAso.ala~NkAraiH shayyAsanaparichChadaiH
10830381 dAsIbhiH sarvasampadbhirbhaTebharathavAjibhiH
10830383 AyudhAni mahArhANi dadau pUrNasya bhaktitaH
10830391 AtmArAmasya tasyemA vayaM vai gR^ihadAsikAH
10830393 sarvasa~NganivR^ittyAddhA tapasA cha babhUvima
10830400 mahiShya UchuH
10830401 bhaumaM nihatya sagaNaM yudhi tena ruddhA
10830402 j~nAtvAtha naH kShitijaye jitarAjakanyAH
10830403 nirmuchya saMsR^itivimokShamanusmarantIH
10830404 pAdAmbujaM pariNinAya ya AptakAmaH
10830411 na vayaM sAdhvi sAmrAjyaM svArAjyaM bhaujyamapyuta
10830413 vairAjyaM pArameShThyaM cha AnantyaM vA hareH padam
10830421 kAmayAmaha etasya shrImatpAdarajaH shriyaH
10830423 kuchaku~NkumagandhADhyaM mUrdhnA voDhuM gadAbhR^itaH
10830431 vrajastriyo yadvA~nChanti pulindyastR^iNavIrudhaH
10830433 gAvashchArayato gopAH padasparshaM mahAtmanaH
10840010 shrIshuka uvAcha
10840011 shrutvA pR^ithA subalaputryatha yAj~nasenI
10840012 mAdhavyatha kShitipapatnya uta svagopyaH
10840013 kR^iShNe.akhilAtmani harau praNayAnubandhaM
10840014 sarvA visismyuralamashrukalAkulAkShyaH
10840021 iti sambhAShamANAsu strIbhiH strIShu nR^ibhirnR^iShu
10840023 Ayayurmunayastatra kR^iShNarAmadidR^ikShayA
10840031 dvaipAyano nAradashcha chyavano devalo.asitaH
10840033 vishvAmitraH shatAnando bharadvAjo.atha gautamaH
10840041 rAmaH sashiShyo bhagavAnvasiShTho gAlavo bhR^iguH
10840043 pulastyaH kashyapo.atrishcha mArkaNDeyo bR^ihaspatiH
10840051 dvitastritashchaikatashcha brahmaputrAstathA~NgirAH
10840053 agastyo yAj~navalkyashcha vAmadevAdayo.apare
10840061 tAndR^iShTvA sahasotthAya prAgAsInA nR^ipAdayaH
10840063 pANDavAH kR^iShNarAmau cha praNemurvishvavanditAn
10840071 tAnAnarchuryathA sarve saharAmo.achyuto.archayat
10840073 svAgatAsanapAdyArghya mAlyadhUpAnulepanaiH
10840081 uvAcha sukhamAsInAnbhagavAndharmaguptanuH
10840083 sadasastasya mahato yatavAcho.anushR^iNvataH
10840090 shrIbhagavAnuvAcha
10840091 aho vayaM janmabhR^ito labdhaM kArtsnyena tatphalam
10840093 devAnAmapi duShprApaM yadyogeshvaradarshanam
10840101 kiM svalpatapasAM nR^INAmarchAyAM devachakShuShAm
10840103 darshanasparshanaprashna prahvapAdArchanAdikam
10840111 na hyammayAni tIrthAni na devA mR^ichChilAmayAH
10840113 te punantyurukAlena darshanAdeva sAdhavaH
10840121 nAgnirna sUryo na cha chandratArakA
10840122 na bhUrjalaM khaM shvasano.atha vA~NmanaH
10840123 upAsitA bhedakR^ito harantyaghaM
10840124 vipashchito ghnanti muhUrtasevayA
10840131 yasyAtmabuddhiH kuNape tridhAtuke
10840132 svadhIH kalatrAdiShu bhauma ijyadhIH
10840133 yattIrthabuddhiH salile na karhichij
10840134 janeShvabhij~neShu sa eva gokharaH
10840140 shrIshuka uvAcha
10840141 nishamyetthaM bhagavataH kR^iShNasyAkuNthamedhasaH
10840143 vacho duranvayaM viprAstUShNImAsanbhramaddhiyaH
10840151 chiraM vimR^ishya munaya IshvarasyeshitavyatAm
10840153 janasa~Ngraha ityUchuH smayantastaM jagadgurum
10840160 shrImunaya UchuH
10840161 yanmAyayA tattvaviduttamA vayaM vimohitA vishvasR^ijAmadhIshvarAH
10840163 yadIshitavyAyati gUDha IhayA aho vichitrambhagavadvicheShTitam
10840171 anIha etadbahudhaika AtmanA sR^ijatyavatyatti na badhyate yathA
10840173 bhaumairhi bhUmirbahunAmarUpiNI aho vibhUmnashcharitaM viDambanam
10840181 athApi kAle svajanAbhiguptaye bibharShi sattvaM khalanigrahAya cha
10840183 svalIlayA vedapathaM sanAtanaM varNAshramAtmA puruShaH paro bhavAn
10840191 brahma te hR^idayaM shuklaM tapaHsvAdhyAyasaMyamaiH
10840193 yatropalabdhaM sadvyaktamavyaktaM cha tataH param
10840201 tasmAdbrahmakulaM brahmanshAstrayonestvamAtmanaH
10840203 sabhAjayasi saddhAma tadbrahmaNyAgraNIrbhavAn
10840211 adya no janmasAphalyaM vidyAyAstapaso dR^ishaH
10840213 tvayA sa~Ngamya sadgatyA yadantaH shreyasAM paraH
10840221 namastasmai bhagavate kR^iShNAyAkuNThamedhase
10840223 svayogamAyayAchChanna mahimne paramAtmane
10840231 na yaM vidantyamI bhUpA ekArAmAshcha vR^iShNayaH
10840233 mAyAjavanikAchChannamAtmAnaM kAlamIshvaram
10840241 yathA shayAnaH puruSha AtmAnaM guNatattvadR^ik
10840243 nAmamAtrendriyAbhAtaM na veda rahitaM param
10840251 evaM tvA nAmamAtreShu viShayeShvindriyehayA
10840253 mAyayA vibhramachchitto na veda smR^ityupaplavAt
10840261 tasyAdya te dadR^ishimA~NghrimaghaughamarSha
10840262 tIrthAspadaM hR^idi kR^itaM suvipakvayogaiH
10840263 utsiktabhaktyupahatAshaya jIvakoshA
10840264 ApurbhavadgatimathAnugR^ihAna bhaktAn
10840270 shrIshuka uvAcha
10840271 ityanuj~nApya dAshArhaM dhR^itarAShTraM yudhiShThiram
10840273 rAjarShe svAshramAngantuM munayo dadhire manaH
10840281 tadvIkShya tAnupavrajya vasudevo mahAyashAH
10840283 praNamya chopasa~NgR^ihya babhAShedaM suyantritaH
10840290 shrIvasudeva uvAcha
10840291 namo vaH sarvadevebhya R^iShayaH shrotumarhatha
10840293 karmaNA karmanirhAro yathA syAnnastaduchyatAm
10840300 shrInArada uvAcha
10840301 nAtichitramidaM viprA vasudevo bubhutsayA
10840303 kR^iShNammatvArbhakaM yannaH pR^ichChati shreya AtmanaH
10840311 sannikarSho.atra martyAnAmanAdaraNakAraNam
10840313 gA~NgaM hitvA yathAnyAmbhastatratyo yAti shuddhaye
10840321 yasyAnubhUtiH kAlena layotpattyAdinAsya vai
10840323 svato.anyasmAchcha guNato na kutashchana riShyati
10840331 taM kleshakarmaparipAkaguNapravAhairavyAhatAnubhavamIshvaramadvitIyam
10840333 prANAdibhiH svavibhavairupagUDhamanyo manyeta sUryamiva meghahimoparAgaiH
10840341 athochurmunayo rAjannAbhAShyAnalsadundabhim
10840343 sarveShAM shR^iNvatAM rAj~nAM tathaivAchyutarAmayoH
10840351 karmaNA karmanirhAra eSha sAdhunirUpitaH
10840353 yachChraddhayA yajedviShNuM sarvayaj~neshvaraM makhaiH
10840361 chittasyopashamo.ayaM vai kavibhiH shAstrachakShusA
10840363 darshitaH sugamo yogo dharmashchAtmamudAvahaH
10840371 ayaM svastyayanaH panthA dvijAtergR^ihamedhinaH
10840373 yachChraddhayAptavittena shuklenejyeta pUruShaH
10840381 vittaiShaNAM yaj~nadAnairgR^ihairdArasutaiShaNAm
10840383 AtmalokaiShaNAM deva kAlena visR^ijedbudhaH
10840385 grAme tyaktaiShaNAH sarve yayurdhIrAstapovanam
10840391 R^iNaistribhirdvijo jAto devarShipitR^INAM prabho
10840393 yaj~nAdhyayanaputraistAnyanistIrya tyajanpatet
10840401 tvaM tvadya mukto dvAbhyAM vai R^iShipitrormahAmate
10840403 yaj~nairdevarNamunmuchya nirR^iNo.asharaNo bhava
10840411 vasudeva bhavAnnUnaM bhaktyA paramayA harim
10840413 jagatAmIshvaraM prArchaH sa yadvAM putratAM gataH
10840420 shrIshuka uvAcha
10840421 iti tadvachanaM shrutvA vasudevo mahAmanAH
10840423 tAnR^iShInR^itvijo vavre mUrdhnAnamya prasAdya cha
10840431 ta enamR^iShayo rAjanvR^itA dharmeNa dhArmikam
10840433 tasminnayAjayankShetre makhairuttamakalpakaiH
10840441 taddIkShAyAM pravR^ittAyAM vR^iShNayaH puShkarasrajaH
10840443 snAtAH suvAsaso rAjanrAjAnaH suShThvala~NkR^itAH
10840451 tanmahiShyashcha muditA niShkakaNThyaH suvAsasaH
10840453 dIkShAshAlAmupAjagmurAliptA vastupANayaH
10840461 nedurmR^ida~NgapaTaha sha~NkhabheryAnakAdayaH
10840463 nanR^iturnaTanartakyastuShTuvuH sUtamAgadhAH
10840465 jaguH sukaNThyo gandharvyaH sa~NgItaM sahabhartR^ikAH
10840471 tamabhyaShi~nchanvidhivadaktamabhyaktamR^itvijaH
10840473 patnIbhiraShTAdashabhiH somarAjamivoDubhiH
10840481 tAbhirdukUlavalayairhAranUpurakuNDalaiH
10840483 svala~NkR^itAbhirvibabhau dIkShito.ajinasaMvR^itaH
10840491 tasyartvijo mahArAja ratnakausheyavAsasaH
10840493 sasadasyA virejuste yathA vR^itrahaNo.adhvare
10840501 tadA rAmashcha kR^iShNashcha svaiH svairbandhubhiranvitau
10840503 rejatuH svasutairdArairjIveshau svavibhUtibhiH
10840511 Ije.anuyaj~naM vidhinA agnihotrAdilakShaNaiH
10840513 prAkR^itairvaikR^itairyaj~nairdravyaj~nAnakriyeshvaram
10840521 athartvigbhyo.adadAtkAle yathAmnAtaM sa dakShiNAH
10840523 svala~NkR^itebhyo.ala~NkR^itya gobhUkanyA mahAdhanAH
10840531 patnIsaMyAjAvabhR^ithyaishcharitvA te maharShayaH
10840533 sasnU rAmahrade viprA yajamAnapuraHsarAH
10840541 snAto.ala~NkAravAsAMsi vandibhyo.adAttathA striyaH
10840543 tataH svala~NkR^ito varNAnAshvabhyo.annena pUjayat
10840551 bandhUnsadArAnsasutAnpAribarheNa bhUyasA
10840553 vidarbhakoshalakurUnkAshikekayasR^i~njayAn
10840561 sadasyartviksuragaNAnnR^ibhUtapitR^ichAraNAn
10840563 shrIniketamanuj~nApya shaMsantaH prayayuH kratum
10840571 dhR^itarAShTro.anujaH pArthA bhIShmo droNaH pR^ithA yamau
10840573 nArado bhagavAnvyAsaH suhR^itsambandhibAndhavAH
10840581 bandhUnpariShvajya yadUnsauhR^idAklinnachetasaH
10840583 yayurvirahakR^ichChreNa svadeshAMshchApare janAH
10840591 nandastu saha gopAlairbR^ihatyA pUjayArchitaH
10840593 kR^iShNarAmograsenAdyairnyavAtsIdbandhuvatsalaH
10840601 vasudevo.a~njasottIrya manorathamahArNavam
10840603 suhR^idvR^itaH prItamanA nandamAha kare spR^ishan
10840610 shrIvasudeva uvAcha
10840611 bhrAtarIshakR^itaH pAsho nR^inAM yaH snehasaMj~nitaH
10840613 taM dustyajamahaM manye shUrANAmapi yoginAm
10840621 asmAsvapratikalpeyaM yatkR^itAj~neShu sattamaiH
10840623 maitryarpitAphalA chApi na nivarteta karhichit
10840631 prAgakalpAchcha kushalaM bhrAtarvo nAcharAma hi
10840633 adhunA shrImadAndhAkShA na pashyAmaH puraH sataH
10840641 mA rAjyashrIrabhUtpuMsaH shreyaskAmasya mAnada
10840643 svajanAnuta bandhUnvA na pashyati yayAndhadR^ik
10840650 shrIshuka uvAcha
10840651 evaM sauhR^idashaithilya chitta AnakadundubhiH
10840653 ruroda tatkR^itAM maitrIM smarannashruvilochanaH
10840661 nandastu sakhyuH priyakR^itpremNA govindarAmayoH
10840663 adya shva iti mAsAMstrInyadubhirmAnito.avasat
10840671 tataH kAmaiH pUryamANaH savrajaH sahabAndhavaH
10840673 parArdhyAbharaNakShauma nAnAnarghyaparichChadaiH
10840681 vasudevograsenAbhyAM kR^iShNoddhavabalAdibhiH
10840683 dattamAdAya pAribarhaM yApito yadubhiryayau
10840691 nando gopAshcha gopyashcha govindacharaNAmbuje
10840693 manaH kShiptaM punarhartumanIshA mathurAM yayuH
10840701 bandhuShu pratiyAteShu vR^iShNayaH kR^iShNadevatAH
10840703 vIkShya prAvR^iShamAsannAdyayurdvAravatIM punaH
10840711 janebhyaH kathayAM chakruryadudevamahotsavam
10840713 yadAsIttIrthayAtrAyAM suhR^itsandarshanAdikam
10850010 shrIbAdarAyaNiruvAcha
10850011 athaikadAtmajau prAptau kR^itapAdAbhivandanau
10850013 vasudevo.abhinandyAha prItyA sa~NkarShaNAchyutau
10850021 munInAM sa vachaH shrutvA putrayordhAmasUchakam
10850023 tadvIryairjAtavishrambhaH paribhAShyAbhyabhAShata
10850031 kR^iShNa kR^iShNa mahAyoginsa~NkarShaNa sanAtana
10850033 jAne vAmasya yatsAkShAtpradhAnapuruShau parau
10850041 yatra yena yato yasya yasmai yadyadyathA yadA
10850043 syAdidaM bhagavAnsAkShAtpradhAnapuruSheshvaraH
10850051 etannAnAvidhaM vishvamAtmasR^iShTamadhokShaja
10850053 AtmanAnupravishyAtmanprANo jIvo bibharShyaja
10850061 prANAdInAM vishvasR^ijAM shaktayo yAH parasya tAH
10850063 pAratantryAdvaisAdR^iShyAddvayoshcheShTaiva cheShTatAm
10850071 kAntistejaH prabhA sattA chandrAgnyarkarkShavidyutAm
10850073 yatsthairyaM bhUbhR^itAM bhUmervR^ittirgandho.arthato bhavAn
10850081 tarpaNaM prANanamapAM deva tvaM tAshcha tadrasaH
10850083 ojaH saho balaM cheShTA gatirvAyostaveshvara
10850091 dishAM tvamavakAsho.asi dishaH khaM sphoTa AshrayaH
10850093 nAdo varNastvamoMkAra AkR^itInAM pR^ithakkR^itiH
10850101 indriyaM tvindriyANAM tvaM devAshcha tadanugrahaH
10850103 avabodho bhavAnbuddherjIvasyAnusmR^itiH satI
10850111 bhUtAnAmasi bhUtAdirindriyANAM cha taijasaH
10850113 vaikAriko vikalpAnAM pradhAnamanushAyinam
10850121 nashvareShviha bhAveShu tadasi tvamanashvaram
10850123 yathA dravyavikAreShu dravyamAtraM nirUpitam
10850131 sattvamrajastama iti guNAstadvR^ittayashcha yAH
10850133 tvayyaddhA brahmaNi pare kalpitA yogamAyayA
10850141 tasmAnna santyamI bhAvA yarhi tvayi vikalpitAH
10850143 tvaM chAmIShu vikAreShu hyanyadAvyAvahArikaH
10850151 guNapravAha etasminnabudhAstvakhilAtmanaH
10850153 gatiM sUkShmAmabodhena saMsarantIha karmabhiH
10850161 yadR^ichChayA nR^itAM prApya sukalpAmiha durlabhAm
10850163 svArthe pramattasya vayo gataM tvanmAyayeshvara
10850171 asAvahammamaivaite dehe chAsyAnvayAdiShu
10850173 snehapAshairnibadhnAti bhavAnsarvamidaM jagat
10850181 yuvAM na naH sutau sAkShAtpradhAnapuruSheshvarau
10850183 bhUbhArakShatrakShapaNa avatIrNau tathAttha ha
10850191 tatte gato.asmyaraNamadya padAravindam
10850192 ApannasaMsR^itibhayApahamArtabandho
10850193 etAvatAlamalamindriyalAlasena
10850194 martyAtmadR^iktvayi pare yadapatyabuddhiH
10850201 sUtIgR^ihe nanu jagAda bhavAnajo nau
10850202 sa~njaj~na ityanuyugaM nijadharmaguptyai
10850203 nAnAtanUrgaganavadvidadhajjahAsi
10850204 ko veda bhUmna urugAya vibhUtimAyAm
10850210 shrIshuka uvAcha
10850211 AkarNyetthaM piturvAkyaM bhagavAnsAtvatarShabhaH
10850213 pratyAha prashrayAnamraH prahasanshlakShNayA girA
10850220 shrIbhagavAnuvAcha
10850221 vacho vaH samavetArthaM tAtaitadupamanmahe
10850223 yannaH putrAnsamuddishya tattvagrAma udAhR^itaH
10850231 ahaM yUyamasAvArya ime cha dvArakAukasaH
10850233 sarve.apyevaM yadushreShTha vimR^igyAH sacharAcharam
10850241 AtmA hyekaH svayaMjyotirnityo.anyo nirguNo guNaiH
10850243 AtmasR^iShTaistatkR^iteShu bhUteShu bahudheyate
10850251 khaM vAyurjyotirApo bhUstatkR^iteShu yathAshayam
10850253 Avistiro.alpabhUryeko nAnAtvaM yAtyasAvapi
10850260 shrIshuka uvAcha
10850261 evaM bhagavatA rAjanvasudeva udAhR^itaH
10850263 shrutvA vinaShTanAnAdhIstUShNIM prItamanA abhUt
10850271 atha tatra kurushreShTha devakI sarvadevatA
10850273 shrutvAnItaM guroH putramAtmajAbhyAM suvismitA
10850281 kR^iShNarAmau samAshrAvya putrAnkaMsavihiMsitAn
10850283 smarantI kR^ipaNaM prAha vaiklavyAdashrulochanA
10850290 shrIdevakyuvAcha
10850291 rAma rAmAprameyAtmankR^iShNa yogeshvareshvara
10850293 vedAhaM vAM vishvasR^ijAmIshvarAvAdipUruShau
10850301 kalavidhvastasattvAnAM rAj~nAmuchChAstravartinAm
10850303 bhUmerbhArAyamANAnAmavatIrNau kilAdya me
10850311 yasyAMshAMshAMshabhAgena vishvotpattilayodayAH
10850313 bhavanti kila vishvAtmaMstaM tvAdyAhaM gatiM gatA
10850321 chirAnmR^itasutAdAne guruNA kila choditau
10850323 AninyathuH pitR^isthAnAdgurave gurudakShiNAm
10850331 tathA me kurutaM kAmaM yuvAM yogeshvareshvarau
10850333 bhojarAjahatAnputrAnkAmaye draShTumAhR^itAn
10850340 R^iShiruvAcha
10850341 evaM sa~nchoditau mAtrA rAmaH kR^iShNashcha bhArata
10850343 sutalaM saMvivishaturyogamAyAmupAshritau
10850351 tasminpraviShTAvupalabhya daityarAD
10850352 vishvAtmadaivaM sutarAM tathAtmanaH
10850353 taddarshanAhlAdapariplutAshayaH
10850354 sadyaH samutthAya nanAma sAnvayaH
10850361 tayoH samAnIya varAsanaM mudA niviShTayostatra mahAtmanostayoH
10850363 dadhAra pAdAvavanijya tajjalaM savR^inda Abrahma punadyadambu ha
10850371 samarhayAmAsa sa tau vibhUtibhirmahArhavastrAbharaNAnulepanaiH
10850373 tAmbUladIpAmR^itabhakShaNAdibhiH svagotravittAtmasamarpaNena cha
10850381 sa indraseno bhagavatpadAmbujaM bibhranmuhuH premavibhinnayA dhiyA
10850383 uvAcha hAnandajalAkulekShaNaH prahR^iShTaromA nR^ipa gadgadAkSharam
10850390 baliruvAcha
10850391 namo.anantAya bR^ihate namaH kR^iShNAya vedhase
10850393 sA~NkhyayogavitAnAya brahmaNe paramAtmane
10850401 darshanaM vAM hi bhUtAnAM duShprApaM chApyadurlabham
10850403 rajastamaHsvabhAvAnAM yannaH prAptau yadR^ichChayA
10850411 daityadAnavagandharvAH siddhavidyAdhrachAraNAH
10850413 yakSharakShaHpishAchAshcha bhUtapramathanAyakAH
10850421 vishuddhasattvadhAmnyaddhA tvayi shAstrasharIriNi
10850423 nityaM nibaddhavairAste vayaM chAnye cha tAdR^ishAH
10850431 kechanodbaddhavaireNa bhaktyA kechana kAmataH
10850433 na tathA sattvasaMrabdhAH sannikR^iShTAH surAdayaH
10850441 idamitthamiti prAyastava yogeshvareshvara
10850443 na vidantyapi yogeshA yogamAyAM kuto vayam
10850451 tannaH prasIda nirapekShavimR^igyayuShmat
10850452 pAdAravindadhiShaNAnyagR^ihAndhakUpAt
10850453 niShkramya vishvasharaNA~NghryupalabdhavR^ittiH
10850454 shAnto yathaika uta sarvasakhaishcharAmi
10850461 shAdhyasmAnIshitavyesha niShpApAnkuru naH prabho
10850463 pumAnyachChraddhayAtiShThaMshchodanAyA vimuchyate
10850470 shrIbhagavAnuvAcha
10850471 AsanmarIcheH ShaTputrA UrNAyAM prathame.antare
10850473 devAH kaM jahasurvIkShya sutaM yabhitumudyatam
10850481 tenAsurImaganyonimadhunAvadyakarmaNA
10850483 hiraNyakashiporjAtA nItAste yogamAyayA
10850491 devakyA udare jAtA rAjankaMsavihiMsitAH
10850493 sA tAnshochatyAtmajAnsvAMsta ime.adhyAsate.antike
10850501 ita etAnpraNeShyAmo mAtR^ishokApanuttaye
10850503 tataH shApAdvinirmaktA lokaM yAsyanti vijvarAH
10850511 smarodgIthaH pariShva~NgaH pata~NgaH kShudrabhR^idghR^iNI
10850513 ShaDime matprasAdena punaryAsyanti sadgatim
10850521 ityuktvA tAnsamAdAya indrasenena pUjitau
10850523 punardvAravatImetya mAtuH putrAnayachChatAm
10850531 tAndR^iShTvA bAlakAndevI putrasnehasnutastanI
10850533 pariShvajyA~NkamAropya mUrdhnyajighradabhIkShNashaH
10850541 apAyayatstanaM prItA sutasparshaparisnutam
10850543 mohitA mAyayA viShNoryayA sR^iShTiH pravartate
10850551 pItvAmR^itaM payastasyAH pItasheShaM gadAbhR^itaH
10850553 nArAyaNA~NgasaMsparsha pratilabdhAtmadarshanAH
10850561 te namaskR^itya govindaM devakIM pitaraM balam
10850563 miShatAM sarvabhUtAnAM yayurdhAma divaukasAm
10850571 taM dR^iShTvA devakI devI mR^itAgamananirgamam
10850573 mene suvismitA mAyAM kR^iShNasya rachitAM nR^ipa
10850581 evaMvidhAnyadbhutAni kR^iShNasya paramAtmanaH
10850583 vIryANyanantavIryasya santyanantAni bhArata
10850590 shrIsUta uvAcha
10850591 ya idamanushR^iNoti shrAvayedvA murAresh
10850592 charitamamR^itakIrtervarNitaM vyAsaputraiH
10850593 jagadaghabhidalaM tadbhaktasatkarNapUraM
10850594 bhagavati kR^itachitto yAti tatkShemadhAma
10860010 shrIrAjovAcha
10860011 brahmanveditumichChAmaH svasArAM rAmakR^iShNayoH
10860013 yathopayeme vijayo yA mamAsItpitAmahI
10860020 shrIshuka uvAcha
10860021 arjunastIrthayAtrAyAM paryaTannavanIM prabhuH
10860023 gataH prabhAsamashR^iNonmAtuleyIM sa AtmanaH
10860031 duryodhanAya rAmastAM dAsyatIti na chApare
10860033 tallipsuH sa yatirbhUtvA tridaNDI dvArakAmagAt
10860041 tatra vai vArShitAnmAsAnavAtsItsvArthasAdhakaH
10860043 pauraiH sabhAjito.abhIkShNaM rAmeNAjAnatA cha saH
10860051 ekadA gR^ihamAnIya Atithyena nimantrya tam
10860053 shraddhayopahR^itaM bhaikShyaM balena bubhuje kila
10860061 so.apashyattatra mahatIM kanyAM vIramanoharAm
10860063 prItyutphullekShaNastasyAM bhAvakShubdhaM mano dadhe
10860071 sApi taM chakame vIkShya nArINAM hR^idayaMgamam
10860073 hasantI vrIDitApa~NgI tannyastahR^idayekShaNA
10860081 tAM paraM samanudhyAyannantaraM prepsurarjunaH
10860083 na lebhe shaM bhramachchittaH kAmenAtibalIyasA
10860091 mahatyAM devayAtrAyAM rathasthAM durganirgatAM
10860093 jahArAnumataH pitroH kR^iShNasya cha mahArathaH
10860101 rathastho dhanurAdAya shUrAMshchArundhato bhaTAn
10860103 vidrAvya kroshatAM svAnAM svabhAgaM mR^igarADiva
10860111 tachChrutvA kShubhito rAmaH parvaNIva mahArNavaH
10860113 gR^ihItapAdaH kR^iShNena suhR^idbhishchAnusAntvitaH
10860121 prAhiNotpAribarhANi varavadhvormudA balaH
10860123 mahAdhanopaskarebha rathAshvanarayoShitaH
10860130 shrIshuka uvAcha
10860131 kR^iShNasyAsIddvijashreShThaH shrutadeva iti shrutaH
10860133 kR^iShNaikabhaktyA pUrNArthaH shAntaH kaviralampataH
10860141 sa uvAsa videheShu mithilAyAM gR^ihAshramI
10860143 anIhayAgatAhArya nirvartitanijakriyaH
10860151 yAtrAmAtraM tvaharahardaivAdupanamatyuta
10860153 nAdhikaM tAvatA tuShTaH kriyA chakre yathochitAH
10860161 tathA tadrAShTrapAlo.a~Nga bahulAshva iti shrutaH
10860163 maithilo nirahammAna ubhAvapyachyutapriyau
10860171 tayoH prasanno bhagavAndArukeNAhR^itaM ratham
10860173 Aruhya sAkaM munibhirvidehAnprayayau prabhuH
10860181 nArado vAmadevo.atriH kR^iShNo rAmo.asito.aruNiH
10860183 ahaM bR^ihaspatiH kaNvo maitreyashchyavanAdayaH
10860191 tatra tatra tamAyAntaM paurA jAnapadA nR^ipa
10860193 upatasthuH sArghyahastA grahaiH sUryamivoditam
10860201 AnartadhanvakurujA~Ngalaka~Nkamatsya
10860202 pA~nchAlakuntimadhukekayakoshalArNAH
10860203 anye cha tanmukhasarojamudArahAsa
10860204 snigdhekShaNaM nR^ipa papurdR^ishibhirnrnAryaH
10860211 tebhyaH svavIkShaNavinaShTatamisradR^igbhyaH
10860212 kShemaM trilokagururarthadR^ishaM cha yachChan
10860213 shR^iNvandigantadhavalaM svayasho.ashubhaghnaM
10860214 gItaM surairnR^ibhiragAchChanakairvidehAn
10860221 te.achyutaM prAptamAkarNya paurA jAnapadA nR^ipa
10860223 abhIyurmuditAstasmai gR^ihItArhaNapANayaH
10860231 dR^iShTvA ta uttamaHshlokaM prItyutphulAnanAshayAH
10860233 kairdhR^itA~njalibhirnemuH shrutapUrvAMstathA munIn
10860241 svAnugrahAya samprAptaM manvAnau taM jagadgurum
10860243 maithilaH shrutadevashcha pAdayoH petatuH prabhoH
10860251 nyamantrayetAM dAshArhamAtithyena saha dvijaiH
10860253 maithilaH shrutadevashcha yugapatsaMhatA~njalI
10860261 bhagavAMstadabhipretya dvayoH priyachikIrShayA
10860263 ubhayorAvishadgehamubhAbhyAM tadalakShitaH
10860271 shrAntAnapyatha tAndUrAjjanakaH svagR^ihAgatAn
10860273 AnIteShvAsanAgryeShu sukhAsInAnmahAmanAH
10860281 pravR^iddhabhaktyA uddharSha hR^idayAsrAvilekShaNaH
10860283 natvA tada~NghrInprakShAlya tadapo lokapAvanIH
10860291 sakuTumbo vahanmUrdhnA pUjayAM chakra IshvarAn
10860293 gandhamAlyAmbarAkalpa dhUpadIpArghyagovR^iShaiH
10860301 vAchA madhurayA prINannidamAhAnnatarpitAn
10860303 pAdAva~Nkagatau viShNoH saMspR^isha~nChanakairmudA
10860310 shrIbahulAshva uvAcha
10860311 bhavAnhi sarvabhUtAnAmAtmA sAkShI svadR^igvibho
10860313 atha nastvatpadAmbhojaM smaratAM darshanaM gataH
10860321 svavachastadR^itaM kartumasmaddR^iggocharo bhavAn
10860323 yadAtthaikAntabhaktAnme nAnantaH shrIrajaH priyaH
10860331 ko nu tvachcharaNAmbhojamevaMvidvisR^ijetpumAn
10860333 niShki~nchanAnAM shAntAnAM munInAM yastvamAtmadaH
10860341 yo.avatIrya yadorvaMshe nR^iNAM saMsaratAmiha
10860343 yasho vitene tachChAntyai trailokyavR^ijinApaham
10860351 namastubhyaM bhagavate kR^iShNAyAkuNThamedhase
10860353 nArAyaNAya R^iShaye sushAntaM tapa IyuShe
10860361 dinAni katichidbhUmangR^ihAnno nivasa dvijaiH
10860363 sametaH pAdarajasA punIhIdaM nimeH kulam
10860371 ityupAmantrito rAj~nA bhagavAMllokabhAvanaH
10860373 uvAsa kurvankalyANaM mithilAnarayoShitAm
10860381 shrutadevo.achyutaM prAptaM svagR^ihA~njanako yathA
10860383 natvA munInsusaMhR^iShTo dhunvanvAso nanarta ha
10860391 tR^iNapIThabR^iShIShvetAnAnIteShUpaveshya saH
10860393 svAgatenAbhinandyA~NghrInsabhAryo.avanije mudA
10860401 tadambhasA mahAbhAga AtmAnaM sagR^ihAnvayam
10860403 snApayAM chakra uddharSho labdhasarvamanorathaH
10860411 phalArhaNoshIrashivAmR^itAmbubhirmR^idA surabhyA tulasIkushAmbuyaiH
10860413 ArAdhayAmAsa yathopapannayA saparyayA sattvavivardhanAndhasA
10860421 sa tarkayAmAsa kuto mamAnvabhUtgR^ihAndhakupe patitasya sa~NgamaH
10860423 yaH sarvatIrthAspadapAdareNubhiH kR^iShNena chAsyAtmaniketabhUsuraiH
10860431 sUpaviShTAnkR^itAtithyAnshrutadeva upasthitaH
10860433 sabhAryasvajanApatya uvAchA~NghryabhimarshanaH
10860440 shrutadeva uvAcha
10860441 nAdya no darshanaM prAptaH paraM paramapUruShaH
10860443 yarhIdaM shaktibhiH sR^iShTvA praviShTo hyAtmasattayA
10860451 yathA shayAnaH puruSho manasaivAtmamAyayA
10860453 sR^iShTvA lokaM paraM svApnamanuvishyAvabhAsate
10860461 shR^iNvatAM gadatAM shashvadarchatAM tvAbhivandatAm
10860463 NR^iNAM saMvadatAmantarhR^idi bhAsyamalAtmanAm
10860471 hR^idistho.apyatidUrasthaH karmavikShiptachetasAm
10860473 AtmashaktibhiragrAhyo.apyantyupetaguNAtmanAm
10860481 namo.astu te.adhyAtmavidAM parAtmane
10860482 anAtmane svAtmavibhaktamR^ityave
10860483 sakAraNAkAraNali~NgamIyuShe
10860484 svamAyayAsaMvR^itaruddhadR^iShTaye
10860491 sa tvaM shAdhi svabhR^ityAnnaH kiM deva karavAma he
10860493 etadanto nR^iNAM klesho yadbhavAnakShigocharaH
10860500 shrIshuka uvAcha
10860501 taduktamityupAkarNya bhagavAnpraNatArtihA
10860503 gR^ihItvA pANinA pANiM prahasaMstamuvAcha ha
10860510 shrIbhagavAnuvAcha
10860511 brahmaMste.anugrahArthAya samprAptAnviddhyamUnmunIn
10860513 sa~ncharanti mayA lokAnpunantaH pAdareNubhiH
10860521 devAH kShetrANi tIrthAni darshanasparshanArchanaiH
10860523 shanaiH punanti kAlena tadapyarhattamekShayA
10860531 brAhmaNo janmanA shreyAnsarveShAmprANinAmiha
10860533 tapasA vidyayA tuShTyA kimu matkalayA yutaH
10860541 na brAhmaNAnme dayitaM rUpametachchaturbhujam
10860543 sarvavedamayo vipraH sarvadevamayo hyaham
10860551 duShpraj~nA aviditvaivamavajAnantyasUyavaH
10860553 guruM mAM vipramAtmAnamarchAdAvijyadR^iShTayaH
10860561 charAcharamidaM vishvaM bhAvA ye chAsya hetavaH
10860563 madrUpANIti chetasyAdhatte vipro madIkShayA
10860571 tasmAdbrahmaR^iShInetAnbrahmanmachChraddhayArchaya
10860573 evaM chedarchito.asmyaddhA nAnyathA bhUribhUtibhiH
10860580 shrIshuka uvAcha
10860581 sa itthaM prabhunAdiShTaH sahakR^iShNAndvijottamAn
10860583 ArAdhyaikAtmabhAvena maithilashchApa sadgatim
10860591 evaM svabhaktayo rAjanbhagavAnbhaktabhaktimAn
10860593 uShitvAdishya sanmArgaM punardvAravatImagAt
10870010 shrIparIkShiduvAcha
10870011 brahmanbrahmaNyanirdeshye nirguNe guNavR^ittayaH
10870013 kathaM charanti shrutayaH sAkShAtsadasataH pare
10870020 shrIshuka uvAcha
10870021 buddhIndriyamanaHprANAnjanAnAmasR^ijatprabhuH
10870023 mAtrArthaM cha bhavArthaM cha Atmane.akalpanAya cha
10870031 saiShA hyupaniShadbrAhmI pUrveshAM pUrvajairdhR^itA
10870033 shrraddhayA dhArayedyastAM kShemaM gachChedaki~nchanaH
10870041 atra te varNayiShyAmi gAthAM nArAyaNAnvitAm
10870043 nAradasya cha saMvAdamR^iShernArAyaNasya cha
10870051 ekadA nArado lokAnparyaTanbhagavatpriyaH
10870053 sanAtanamR^iShiM draShTuM yayau nArAyaNAshramam
10870061 yo vai bhAratavarShe.asminkShemAya svastaye nR^iNAm
10870063 dharmaj~nAnashamopetamAkalpAdAsthitastapaH
10870071 tatropaviShTamR^iShibhiH kalApagrAmavAsibhiH
10870073 parItaM praNato.apR^ichChadidameva kurUdvaha
10870081 tasmai hyavochadbhagavAnR^iShINAM shR^iNvatAmidam
10870083 yo brahmavAdaH pUrveShAM janalokanivAsinAm
10870090 shrIbhagavAnuvAcha
10870091 svAyambhuva brahmasatraM janaloke.abhavatpurA
10870093 tatrasthAnAM mAnasAnAM munInAmUrdhvaretasAm
10870101 shvetadvIpaM gatavati tvayi draShTuM tadIshvaram
10870103 brahmavAdaH susaMvR^ittaH shrutayo yatra sherate
10870105 tatra hAyamabhUtprashnastvaM mAM yamanupR^ichChasi
10870111 tulyashrutatapaHshIlAstulyasvIyArimadhyamAH
10870113 api chakruH pravachanamekaM shushrUShavo.apare
10870120 shrIsanandana uvAcha
10870121 svasR^iShTamidamApIya shayAnaM saha shaktibhiH
10870123 tadante bodhayAM chakrustalli~NgaiH shrutayaH param
10870131 yathA shayAnaM saMrAjaM vandinastatparAkramaiH
10870133 pratyUShe.abhetya sushlokairbodhayantyanujIvinaH
10870140 shrIshrutaya UchuH
10870141 jaya jaya jahyajAmajita doShagR^ibhItaguNAM
10870142 tvamasi yadAtmanA samavaruddhasamastabhagaH
10870143 agajagadokasAmakhilashaktyavabodhaka te
10870144 kvachidajayAtmanA cha charato.anucharennigamaH
10870151 bR^ihadupalabdhametadavayantyavasheShatayA
10870152 yata udayAstamayau vikR^itermR^idi vAvikR^itAt
10870153 ata R^iShayo dadhustvayi manovachanAcharitaM
10870154 kathamayathA bhavanti bhuvi dattapadAni nR^iNAm
10870161 iti tava sUrayastryadhipate.akhilalokamala
10870162 kShapaNakathAmR^itAbdhimavagAhya tapAMsi jahuH
10870163 kimuta punaH svadhAmavidhutAshayakAlaguNAH
10870164 parama bhajanti ye padamajasrasukhAnubhavam
10870171 dR^itaya iva shvasantyasubhR^ito yadi te.anuvidhA
10870172 mahadahamAdayo.aNDamasR^ijanyadanugrahataH
10870173 puruShavidho.anvayo.atra charamo.annamayAdiShu yaH
10870174 sadasataH paraM tvamatha yadeShvavasheShamR^itam
10870181 udaramupAsate ya R^iShivartmasu kUrpadR^ishaH
10870182 parisarapaddhatiM hR^idayamAruNayo daharam
10870183 tata udagAdananta tava dhAma shiraH paramaM
10870184 punariha yatsametya na patanti kR^itAntamukhe
10870191 svakR^itavichitrayoniShu vishanniva hetutayA
10870192 taratamatashchakAssyanalavatsvakR^itAnukR^itiH
10870193 atha vitathAsvamUShvavitathAM tava dhAma samaM
10870194 virajadhiyo.anuyantyabhivipaNyava ekarasam
10870201 svakR^itapureShvamIShvabahirantarasaMvaraNaM
10870202 tava puruShaM vadantyakhilashaktidhR^ito.aMshakR^itam
10870203 iti nR^igatiM vivichya kavayo nigamAvapanaM
10870204 bhavata upAsate.a~Nghrimabhavambhuvi vishvasitAH
10870211 duravagamAtmatattvanigamAya tavAttatanosh
10870212 charitamahAmR^itAbdhiparivartaparishramaNAH
10870213 na parilaShanti kechidapavargamapIshvara te
10870214 charaNasarojahaMsakulasa~NgavisR^iShTagR^ihAH
10870221 tvadanupathaM kulAyamidamAtmasuhR^itpriyavach
10870222 charati tathonmukhe tvayi hite priya Atmani cha
10870223 na bata ramantyaho asadupAsanayAtmahano
10870224 yadanushayA bhramantyurubhaye kusharIrabhR^itaH
10870231 nibhR^itamarunmano.akShadR^iDhayogayujo hR^idi yan
10870232 munaya upAsate tadarayo.api yayuH smaraNAt
10870233 striya uragendrabhogabhujadaNDaviShaktadhiyo
10870234 vayamapi te samAH samadR^isho.a~NghrisarojasudhAH
10870241 ka iha nu veda batAvarajanmalayo.agrasaraM
10870242 yata udagAdR^iShiryamanu devagaNA ubhaye
10870243 tarhi na sanna chAsadubhayaM na cha kAlajavaH
10870244 kimapi na tatra shAstramavakR^iShya shayIta yadA
10870251 janimasataH sato mR^itimutAtmani ye cha bhidAM
10870252 vipaNamR^itaM smarantyupadishanti ta ArupitaiH
10870253 triguNamayaH pumAniti bhidA yadabodhakR^itA
10870254 tvayi na tataH paratra sa bhavedavabodharase
10870261 sadiva manastrivR^ittvayi vibhAtyasadAmanujAt
10870262 sadabhimR^ishantyasheShamidamAtmatayAtmavidaH
10870263 na hi vikR^itiM tyajanti kanakasya tadAtmatayA
10870264 svakR^itamanupraviShTamidamAtmatayAvasitam
10870271 tava pari ye charantyakhilasattvaniketatayA
10870272 ta uta padAkramantyavigaNayya shiro nirR^iteH
10870273 parivayase pashUniva girA vibudhAnapi tAMs
10870274 tvayi kR^itasauhR^idAH khalu punanti na ye vimukhAH
10870281 tvamakaraNaH svarADakhilakArakashaktidharas
10870282 tava balimudvahanti samadantyajayAnimiShAH
10870283 varShabhujo.akhilakShitipateriva vishvasR^ijo
10870284 vidadhati yatra ye tvadhikR^itA bhavatashchakitAH
10870291 sthiracharajAtayaH syurajayotthanimittayujo
10870292 vihara udIkShayA yadi parasya vimukta tataH
10870293 na hi paramasya kashchidaparo na parashcha bhaved
10870294 viyata ivApadasya tava shUnyatulAM dadhataH
10870301 aparimitA dhruvAstanubhR^ito yadi sarvagatAs
10870302 tarhi na shAsyateti niyamo dhrava netarathA
10870303 ajani cha yanmayaM tadavimuchya niyantR^i bhavet
10870304 samamanujAnatAM yadamataM mataduShTatayA
10870311 na ghaTata udbhavaH prakR^itipUruShayorajayor
10870312 ubhayayujA bhavantyasubhR^ito jalabudbudavat
10870313 tvayi ta ime tato vividhanAmaguNaiH parame
10870314 sarita ivArNave madhuni lilyurasheSharasAH
10870321 nR^iShu tava mayayA bhramamamIShvavagatya bhR^ishaM
10870322 tvayi sudhiyo.abhave dadhati bhAvamanuprabhavam
10870323 kathamanuvartatAM bhavabhayaM tava yadbhrukuTiH
10870324 sR^ijati muhustrinemirabhavachCharaNeShu bhayam
10870331 vijitahR^iShIkavAyubhiradAntamanasturagaM
10870332 ya iha yatanti yantumatilolamupAyakhidaH
10870333 vyasanashatAnvitAH samavahAya guroshcharaNaM
10870334 vaNija ivAja santyakR^itakarNadharA jaladhau
10870341 svajanasutAtmadAradhanadhAmadharAsurathais
10870342 tvayi sati kiM nR^iNAmshrayata Atmani sarvarase
10870343 iti sadajAnatAM mithunato rataye charatAM
10870344 sukhayati ko nviha svavihate svanirastabhage
10870351 bhuvi purupuNyatIrthasadanAnyR^iShayo vimadAs
10870352 ta uta bhavatpadAmbujahR^ido.aghabhida~NghrijalAH
10870353 dadhati sakR^inmanastvayi ya Atmani nityasukhe
10870354 na punarupAsate puruShasAraharAvasathAn
10870361 sata idaM utthitaM saditi chennanu tarkahataM
10870362 vyabhicharati kva cha kva cha mR^iShA na tathobhayayuk
10870363 vyavahR^itaye vikalpa iShito.andhaparamparayA
10870364 bhramayati bhAratI ta uruvR^ittibhirukthajaDAn
10870371 na yadidamagra Asa na bhaviShyadato nidhanAd
10870372 anu mitamantarA tvayi vibhAti mR^iShaikarase
10870373 ata upamIyate draviNajAtivikalpapathair
10870374 vitathamanovilAsamR^itamityavayantyabudhAH
10870381 sa yadajayA tvajAmanushayIta guNAMshcha juShan
10870382 bhajati sarUpatAM tadanu mR^ityumapetabhagaH
10870383 tvamuta jahAsi tAmahiriva tvachamAttabhago
10870384 mahasi mahIyase.aShTaguNite.aparimeyabhagaH
10870391 yadi na samuddharanti yatayo hR^idi kAmajaTA
10870392 duradhigamo.asatAM hR^idi gato.asmR^itakaNThamaNiH
10870393 asutR^ipayoginAmubhayato.apyasukhaM bhagavann
10870394 anapagatAntakAdanadhirUDhapadAdbhavataH
10870401 tvadavagamI na vetti bhavadutthashubhAshubhayor
10870402 guNaviguNAnvayAMstarhi dehabhR^itAM cha giraH
10870403 anuyugamanvahaM saguNa gItaparamparayA
10870404 shravaNabhR^ito yatastvamapavargagatirmanujaiH
10870411 dyupataya eva te na yayurantamanantatayA
10870412 tvamapi yadantarANDanichayA nanu sAvaraNAH
10870413 kha iva rajAMsi vAnti vayasA saha yachChrutayas
10870414 tvayi hi phalantyatannirasanena bhavannidhanAH
10870420 shrIbhagavAnuvAcha
10870421 ityetadbrahmaNaH putrA AshrutyAtmAnushAsanam
10870423 sanandanamathAnarchuH siddhA j~nAtvAtmano gatim
10870431 ityasheShasamAmnAya purANopaniShadrasaH
10870433 samuddhR^itaH pUrvajAtairvyomayAnairmahAtmabhiH
10870441 tvaM chaitadbrahmadAyAda shraddhayAtmAnushAsanam
10870443 dhArayaMshchara gAM kAmaM kAmAnAM bharjanaM nR^iNAm
10870450 shrIshuka uvAcha
10870451 evaM sa R^iShiNAdiShTaM gR^ihItvA shraddhayAtmavAn
10870453 pUrNaH shrutadharo rAjannAha vIravrato muniH
10870460 shrInArada uvAcha
10870461 namastasmai bhagavate kR^iShNAyAmalakIrtaye
10870463 yo dhatte sarvabhUtAnAmabhavAyoshatIH kalAH
10870471 ityAdyamR^iShimAnamya tachChiShyAMshcha mahAtmanaH
10870473 tato.agAdAshramaM sAkShAtpiturdvaipAyanasya me
10870481 sabhAjito bhagavatA kR^itAsanaparigrahaH
10870483 tasmai tadvarNayAmAsa nArAyaNamukhAchChrutam
10870491 ityetadvarNitaM rAjanyannaH prashnaH kR^itastvayA
10870493 yathA brahmaNyanirdeshye nIR^iguNe.api manashcharet
10870501 yo.asyotprekShaka Adimadhyanidhane yo.avyaktajIveshvaro
10870502 yaH sR^iShTvedamanupravishya R^iShiNA chakre puraH shAsti tAH
10870503 yaM sampadya jahAtyajAmanushayI suptaH kulAyaM yathA
10870504 taM kaivalyanirastayonimabhayaM dhyAyedajasraM harim
10880010 shrIrAjovAcha
10880011 devAsuramanuShyesu ye bhajantyashivaM shivam
10880013 prAyaste dhanino bhojA na tu lakShmyAH patiM harim
10880021 etadveditumichChAmaH sandeho.atra mahAnhi naH
10880023 viruddhashIlayoH prabhvorviruddhA bhajatAM gatiH
10880030 shrIshuka uvAcha
10880031 shivaH shaktiyutaH shashvattrili~Ngo guNasaMvR^itaH
10880033 vaikArikastaijasashcha tAmasashchetyahaM tridhA
10880041 tato vikArA abhavanShoDashAmIShu ka~nchana
10880043 upadhAvanvibhUtInAM sarvAsAmashnute gatim
10880051 harirhi nirguNaH sAkShAtpuruShaH prakR^iteH paraH
10880053 sa sarvadR^igupadraShTA taM bhajannirguNo bhavet
10880061 nivR^itteShvashvamedheShu rAjA yuShmatpitAmahaH
10880063 shR^iNvanbhagavato dharmAnapR^ichChadidamachyutam
10880071 sa Aha bhagavAMstasmai prItaH shushrUShave prabhuH
10880073 nR^iNAM niHshreyasArthAya yo.avatIrNo yadoH kule
10880080 shrIbhagavAnuvAcha
10880081 yasyAhamanugR^ihNAmi hariShye taddhanaM shanaiH
10880083 tato.adhanaM tyajantyasya svajanA duHkhaduHkhitam
10880091 sa yadA vitathodyogo nirviNNaH syAddhanehayA
10880093 matparaiH kR^itamaitrasya kariShye madanugraham
10880101 tadbrahma paramaM sUkShmaM chinmAtraM sadanantakam
10880103 vij~nAyAtmatayA dhIraH saMsArAtparimuchyate
10880111 ato mAM sudurArAdhyaM hitvAnyAnbhajate janaH
10880113 tatasta AshutoShebhyo labdharAjyashriyoddhatAH
10880115 mattAH pramattA varadAnvismayantyavajAnate
10880120 shrIshuka uvAcha
10880121 shApaprasAdayorIshA brahmaviShNushivAdayaH
10880123 sadyaH shApaprasAdo.a~Nga shivo brahmA na chAchyutaH
10880131 atra chodAharantImamitihAsaM purAtanam
10880133 vR^ikAsurAya girisho varaM dattvApa sa~NkaTam
10880141 vR^iko nAmAsuraH putraH shakuneH pathi nAradam
10880143 dR^iShTvAshutoShaM paprachCha deveShu triShu durmatiH
10880151 sa Aha devaM girishamupAdhAvAshu siddhyasi
10880153 yo.alpAbhyAM guNadoShAbhyAmAshu tuShyati kupyati
10880161 dashAsyabANayostuShTaH stuvatorvandinoriva
10880163 aishvaryamatulaM dattvA tata Apa susa~NkaTam
10880171 ityAdiShTastamasura upAdhAvatsvagAtrataH
10880173 kedAra AtmakravyeNa juhvAno gnimukhaM haram
10880181 devopalabdhimaprApya nirvedAtsaptame.ahani
10880183 shiro.avR^ishchatsudhitinA tattIrthaklinnamUrdhajam
10880191 tadA mahAkAruNiko sa dhUrjaTiryathA vayaM chAgnirivotthito.analAt
10880193 nigR^ihya dorbhyAM bhujayornyavArayattatsparshanAdbhUya upaskR^itAkR^itiH
10880201 tamAha chA~NgAlamalaM vR^iNIShva me yathAbhikAmaM vitarAmi te varam
10880203 prIyeya toyena nR^iNAM prapadyatAmaho tvayAtmA bhR^ishamardyate vR^ithA
10880211 devaM sa vavre pApIyAnvaraM bhUtabhayAvaham
10880213 yasya yasya karaM shIrShNi dhAsye sa mriyatAmiti
10880221 tachChrutvA bhagavAnrudro durmanA iva bhArata
10880223 oM iti prahasaMstasmai dade.aheramR^itaM yathA
10880231 sa tadvaraparIkShArthaM shambhormUrdhni kilAsuraH
10880233 svahastaM dhAtumArebhe so.abibhyatsvakR^itAchChivaH
10880241 tenopasR^iShTaH santrastaH parAdhAvansavepathuH
10880243 yAvadantaM divo bhUmeH kaShThAnAmudagAdudak
10880251 ajAnantaH pratividhiM tUShNImAsansureshvarAH
10880253 tato vaikuNThamagamadbhAsvaraM tamasaH param
10880261 yatra nArAyaNaH sAkShAnnyAsinAM paramo gatiH
10880263 shAntAnAM nyastadaNDAnAM yato nAvartate gataH
10880271 taM tathA vyasanaM dR^iShTvA bhagavAnvR^ijinArdanaH
10880273 dUrAtpratyudiyAdbhUtvA baTuko yogamAyayA
10880281 mekhalAjinadaNDAkShaistejasAgniriva jvalan
10880283 abhivAdayAmAsa cha taM kushapANirvinItavat
10880290 shrIbhagavAnuvAcha
10880291 shAkuneya bhavAnvyaktaM shrAntaH kiM dUramAgataH
10880293 kShaNaM vishramyatAM puMsa AtmAyaM sarvakAmadhuk
10880301 yadi naH shravaNAyAlaM yuShmadvyavasitaM vibho
10880303 bhaNyatAM prAyashaH pumbhirdhR^itaiH svArthAnsamIhate
10880310 shrIshuka uvAcha
10880311 evaM bhagavatA pR^iShTo vachasAmR^itavarShiNA
10880313 gataklamo.abravIttasmai yathApUrvamanuShThitam
10880320 shrIbhagavAnuvAcha
10880321 evaM chettarhi tadvAkyaM na vayaM shraddadhImahi
10880323 yo dakShashApAtpaishAchyaM prAptaH pretapishAcharAT
10880331 yadi vastatra vishrambho dAnavendra jagadgurau
10880333 tarhya~NgAshu svashirasi hastaM nyasya pratIyatAm
10880341 yadyasatyaM vachaH shambhoH katha~nchiddAnavarShabha
10880343 tadainaM jahyasadvAchaM na yadvaktAnR^itaM punaH
10880351 itthaM bhagavatashchitrairvachobhiH sa supeshalaiH
10880353 bhinnadhIrvismR^itaH shIrShNi svahastaM kumatirnyadhAt
10880361 athApatadbhinnashirAH vrajAhata iva kShaNAt
10880363 jayashabdo namaHshabdaH sAdhushabdo.abhavaddivi
10880371 mumuchuH puShpavarShANi hate pApe vR^ikAsure
10880373 devarShipitR^igandharvA mochitaH sa~NkaTAchChivaH
10880381 muktaM girishamabhyAha bhagavAnpuruShottamaH
10880383 aho deva mahAdeva pApo.ayaM svena pApmanA
10880391 hataH ko nu mahatsvIsha janturvai kR^itakilbiShaH
10880393 kShemI syAtkimu vishveshe kR^itAgasko jagadgurau
10880401 ya evamavyAkR^itashaktyudanvataH parasya sAkShAtparamAtmano hareH
10880403 giritramokShaM kathayechChR^iNoti vA vimuchyate saMsR^itibhistathAribhiH
10890010 shrIshuka uvAcha
10890011 sarasvatyAstaTe rAjannR^iShayaH satramAsata
10890013 vitarkaH samabhUtteShAM triShvadhIsheShu ko mahAn
10890021 tasya jij~nAsayA te vai bhR^iguM brahmasutaM nR^ipa
10890023 tajj~naptyai preShayAmAsuH so.abhjagAdbrahmaNaH sabhAm
10890031 na tasmai prahvaNaM stotraM chakre sattvaparIkShayA
10890033 tasmai chukrodha bhagavAnprajvalansvena tejasA
10890041 sa AtmanyutthitammanyumAtmajAyAtmanA prabhuH
10890043 ashIshamadyathA vahniM svayonyA vAriNAtmabhUH
10890051 tataH kailAsamagamatsa taM devo maheshvaraH
10890053 parirabdhuM samArebha utthAya bhrAtaraM mudA
10890061 naichChattvamasyutpathaga iti devashchukopa ha
10890063 shUlamudyamya taM hantumArebhe tigmalochanaH
10890071 patitvA pAdayordevI sAntvayAmAsa taM girA
10890073 atho jagAma vaikuNThaM yatra devo janArdanaH
10890081 shayAnaM shriya utsa~Nge padA vakShasyatADayat
10890083 tata utthAya bhagavAnsaha lakShmyA satAM gatiH
10890091 svatalpAdavaruhyAtha nanAma shirasA munim
10890093 Aha te svAgataM brahmanniShIdAtrAsane kShaNam
10890095 ajAnatAmAgatAnvaH kShantumarhatha naH prabho
10890101 punIhi sahalokaM mAM lokapAlAMshcha madgatAn
10890103 pAdodakena bhavatastIrthAnAM tIrthakAriNA
10890111 adyAhaM bhagavaMllakShmyA AsamekAntabhAjanam
10890113 vatsyatyurasi me bhUtirbhavatpAdahatAMhasaH
10890120 shrIshuka uvAcha
10890121 evaM bruvANe vaikuNThe bhR^igustanmandrayA girA
10890123 nirvR^itastarpitastUShNIM bhaktyutkaNTho.ashrulochanaH
10890131 punashcha satramAvrajya munInAM brahmavAdinAm
10890133 svAnubhUtamasheSheNa rAjanbhR^iguravarNayat
10890141 tannishamyAtha munayo vismitA muktasaMshayAH
10890143 bhUyAMsaM shraddadhurviShNuM yataH shAntiryato.abhayam
10890151 dharmaH sAkShAdyato j~nAnaM vairAgyaM cha tadanvitam
10890153 aishvaryaM chAShTadhA yasmAdyashashchAtmamalApaham
10890161 munInAM nyastadaNDAnAM shAntAnAM samachetasAm
10890163 aki~nchanAnAM sAdhUnAM yamAhuH paramAM gatim
10890171 sattvaM yasya priyA mUrtirbrAhmaNAstviShTadevatAH
10890173 bhajantyanAshiShaH shAntA yaM vA nipuNabuddhayaH
10890181 trividhAkR^itayastasya rAkShasA asurAH surAH
10890183 guNinyA mAyayA sR^iShTAH sattvaM tattIrthasAdhanam
10890190 shrIshuka uvAcha
10890191 itthaM sArasvatA viprA nR^iNAmsaMshayanuttaye
10890193 puruShasya padAmbhoja sevayA tadgatiM gatAH
10890200 shrIsUta uvAcha
10890201 ityetanmunitanayAsyapadmagandha
10890202 pIyUShaM bhavabhayabhitparasya puMsaH
10890203 sushlokaM shravaNapuTaiH pibatyabhIkShNam
10890204 pAntho.adhvabhramaNaparishramaM jahAti
10890210 shrIshuka uvAcha
10890211 ekadA dvAravatyAM tu viprapatnyAH kumArakaH
10890213 jAtamAtro bhuvaM spR^iShTvA mamAra kila bhArata
10890221 vipro gR^ihItvA mR^itakaM rAjadvAryupadhAya saH
10890223 idaM provAcha vilapannAturo dInamAnasaH
10890231 brahmadviShaH shaThadhiyo lubdhasya viShayAtmanaH
10890233 kShatrabandhoH karmadoShAtpa~nchatvaM me gato.arbhakaH
10890241 hiMsAvihAraM nR^ipatiM duHshIlamajitendriyam
10890243 prajA bhajantyaH sIdanti daridrA nityaduHkhitAH
10890251 evaM dvitIyaM viprarShistR^itIyaM tvevameva cha
10890253 visR^ijya sa nR^ipadvAri tAM gAthAM samagAyata
10890261 tAmarjuna upashrutya karhichitkeshavAntike
10890263 parete navame bAle brAhmaNaM samabhAShata
10890271 kiM svidbrahmaMstvannivAse iha nAsti dhanurdharaH
10890273 rAjanyabandhurete vai brAhmaNAH satramAsate
10890281 dhanadArAtmajApR^iktA yatra shochanti brAhmaNAH
10890283 te vai rAjanyaveSheNa naTA jIvantyasumbharAH
10890291 ahaM prajAH vAM bhagavanrakShiShye dInayoriha
10890293 anistIrNapratij~no.agniM pravekShye hatakalmaShaH
10890300 shrIbrAhmaNa uvAcha
10890301 sa~NkarShaNo vAsudevaH pradyumno dhanvinAM varaH
10890303 aniruddho.apratiratho na trAtuM shaknuvanti yat
10890311 tatkathaM nu bhavAnkarma duShkaraM jagadIshvaraiH
10890313 tvaM chikIrShasi bAlishyAttanna shraddadhmahe vayam
10890320 shrIarjuna uvAcha
10890321 nAhaM sa~NkarShaNo brahmanna kR^iShNaH kArShNireva cha
10890323 ahaM vA arjuno nAma gANDIvaM yasya vai dhanuH
10890331 mAvamaMsthA mama brahmanvIryaM tryambakatoShaNam
10890333 mR^ityuM vijitya pradhane AneShye te prajAH prabho
10890341 evaM vishrambhito vipraH phAlgunena parantapa
10890343 jagAma svagR^ihaM prItaH pArthavIryaM nishAmayan
10890351 prasUtikAla Asanne bhAryAyA dvijasattamaH
10890353 pAhi pAhi prajAM mR^ityorityAhArjunamAturaH
10890361 sa upaspR^ishya shuchyambho namaskR^itya maheshvaram
10890363 divyAnyastrANi saMsmR^itya sajyaM gANDIvamAdade
10890371 nyaruNatsUtikAgAraM sharairnAnAstrayojitaiH
10890373 tiryagUrdhvamadhaH pArthashchakAra sharapa~njaram
10890381 tataH kumAraH sa~njAto viprapatnyA rudanmuhuH
10890383 sadyo.adarshanamApede sasharIro vihAyasA
10890391 tadAha vipro vijayaM vinindankR^iShNasannidhau
10890393 mauDhyaM pashyata me yo.ahaM shraddadhe klIbakatthanam
10890401 na pradyumno nAniruddho na rAmo na cha keshavaH
10890403 yasya shekuH paritrAtuM ko.anyastadaviteshvaraH
10890411 dhigarjunaM mR^iShAvAdaM dhigAtmashlAghino dhanuH
10890413 daivopasR^iShTaM yo mauDhyAdAninIShati durmatiH
10890421 evaM shapati viprarShau vidyAmAsthAya phAlgunaH
10890423 yayau saMyamanImAshu yatrAste bhagavAnyamaH
10890431 viprApatyamachakShANastata aindrImagAtpurIm
10890433 AgneyIM nairR^itIM saumyAM vAyavyAM vAruNImatha
10890441 rasAtalaM nAkapR^iShThaM dhiShNyAnyanyAnyudAyudhaH
10890443 tato.alabdhadvijasuto hyanistIrNapratishrutaH
10890445 agniM vivikShuH kR^iShNena pratyuktaH pratiShedhatA
10890451 darshaye dvijasUnUMste mAvaj~nAtmAnamAtmanA
10890453 ye te naH kIrtiM vimalAM manuShyAH sthApayiShyanti
10890461 iti sambhAShya bhagavAnarjunena saheshvaraH
10890463 divyaM svarathamAsthAya pratIchIM dishamAvishat
10890471 sapta dvIpAnsasindhUMshcha sapta sapta girInatha
10890473 lokAlokaM tathAtItya vivesha sumahattamaH
10890481 tatrAshvAH shaibyasugrIva meghapuShpabalAhakAH
10890483 tamasi bhraShTagatayo babhUvurbharatarShabha
10890491 tAndR^iShTvA bhagavAnkR^iShNo mahAyogeshvareshvaraH
10890493 sahasrAdityasa~NkAshaM svachakraM prAhiNotpuraH
10890501 tamaH sughoraM gahanaM kR^itaM mahad
10890502 vidArayadbhUritareNa rochiShA
10890503 manojavaM nirvivishe sudarshanaM
10890504 guNachyuto rAmasharo yathA chamUH
10890511 dvAreNa chakrAnupathena tattamaH paraM paraM jyotiranantapAram
10890513 samashnuvAnaM prasamIkShya phAlgunaH pratADitAkSho pidadhe.akShiNI ubhe
10890521 tataH praviShTaH salilaM nabhasvatA balIyasaijadbR^ihadUrmibhUShaNam
10890523 tatrAdbhutaM vai bhavanaM dyumattamaM bhrAjanmaNistambhasahasrashobhitam
10890531 tasminmahAbhogamanantamadbhutaM
10890532 sahasramUrdhanyaphaNAmaNidyubhiH
10890533 vibhrAjamAnaM dviguNekShaNolbaNaM
10890534 sitAchalAbhaM shitikaNThajihvam
10890541 dadarsha tadbhogasukhAsanaM vibhuM
10890542 mahAnubhAvaM puruShottamottamam
10890543 sAndrAmbudAbhaM supisha~NgavAsasaM
10890544 prasannavaktraM ruchirAyatekShaNam
10890551 mahAmaNivrAtakirITakuNDala
10890552 prabhAparikShiptasahasrakuntalam
10890553 pralambachArvaShTabhujaM sakaustubhaM
10890554 shrIvatsalakShmaM vanamAlayAvR^itam
10890561 mahAmaNivrAtakirITakuNDala
10890562 prabhAparikShiptasahasrakuntalam
10890563 pralambachArvaShTabhujaM sakaustubhaM
10890564 shrIvatsalakShmaM vanamAlayAvR^itam
10890571 vavanda AtmAnamanantamachyuto jiShNushcha taddarshanajAtasAdhvasaH
10890573 tAvAha bhUmA parameShThinAM prabhurbeddhA~njalI sasmitamUrjayA girA
10890581 dvijAtmajA me yuvayordidR^ikShuNA mayopanItA bhuvi dharmaguptaye
10890583 kalAvatIrNAvavanerbharAsurAnhatveha bhUyastvarayetamanti me
10890591 pUrNakAmAvapi yuvAM naranArAyaNAvR^iShI
10890593 dharmamAcharatAM sthityai R^iShabhau lokasa~Ngraham
10890601 ityAdiShTau bhagavatA tau kR^iShNau parameShThinA
10890603 oM ityAnamya bhUmAnamAdAya dvijadArakAn
10890611 nyavartetAM svakaM dhAma samprahR^iShTau yathAgatam
10890613 viprAya dadatuH putrAnyathArUpaM yathAvayaH
10890621 nishAmya vaiShNavaM dhAma pArthaH paramavismitaH
10890623 yatki~nchitpauruShaM puMsAM mene kR^iShNAnukampitam
10890631 itIdR^ishAnyanekAni vIryANIha pradarshayan
10890633 bubhuje viShayAngrAmyAnIje chAtyurjitairmakhaiH
10890641 pravavarShAkhilAnkAmAnprajAsu brAhmaNAdiShu
10890643 yathAkAlaM yathaivendro bhagavAnshraiShThyamAsthitaH
10890651 hatvA nR^ipAnadharmiShThAnghATayitvArjunAdibhiH
10890653 a~njasA vartayAmAsa dharmaM dharmasutAdibhiH
10900010 shrIshuka uvAcha
10900011 sukhaM svapuryAM nivasandvArakAyAM shriyaH patiH
10900013 sarvasampatsamR^iddhAyAM juShTAyAM vR^iShNipu~NgavaiH
10900021 strIbhishchottamaveShAbhirnavayauvanakAntibhiH
10900023 kandukAdibhirharmyeShu krIDantIbhistaDiddyubhiH
10900031 nityaM sa~NkulamArgAyAM madachyudbhirmata~NgajaiH
10900041 svala~NkR^itairbhaTairashvai rathaishcha kanakojjvalaiH
10900043 udyAnopavanADhyAyAM puShpitadrumarAjiShu
10900051 nirvishadbhR^i~NgavihagairnAditAyAM samantataH
10900053 reme ShoDashasAhasra patnInAM ekavallabhaH
10900061 tAvadvichitrarUpo.asau tadgeheShu maharddhiShu
10900063 protphullotpalakahlAra kumudAmbhojareNubhiH
10900071 vAsitAmalatoyeShu kUjaddvijakuleShu cha
10900073 vijahAra vigAhyAmbho hradinIShu mahodayaH
10900075 kuchaku~NkumaliptA~NgaH parirabdhashcha yoShitAm
10900081 upagIyamAno gandharvairmR^ida~NgapaNavAnakAn
10900083 vAdayadbhirmudA vINAM sUtamAgadhavandibhiH
10900091 sichyamAno.achyutastAbhirhasantIbhiH sma rechakaiH
10900093 pratiShi~nchanvichikrIDe yakShIbhiryakSharADiva
10900101 tAH klinnavastravivR^itorukuchapradeshAH
10900102 si~nchantya uddhR^itabR^ihatkavaraprasUnAH
10900103 kAntaM sma rechakajihIrShayayopaguhya
10900104 jAtasmarotsmayalasadvadanA virejuH
10900111 kR^iShNastu tatstanaviShajjitaku~Nkumasrak
10900112 krIDAbhiSha~NgadhutakuntalavR^indabandhaH
10900113 si~nchanmuhuryuvatibhiH pratiShichyamAno
10900114 reme kareNubhirivebhapatiH parItaH
10900121 naTAnAM nartakInAM cha gItavAdyopajIvinAm
10900123 krIDAla~NkAravAsAMsi kR^iShNo.adAttasya cha striyaH
10900131 kR^iShNasyaivaM viharato gatyAlApekShitasmitaiH
10900133 narmakShvelipariShva~NgaiH strINAM kila hR^itA dhiyaH
10900141 Uchurmukundaikadhiyo gira unmattavajjaDam
10900143 chintayantyo.aravindAkShaM tAni me gadataH shR^iNu
10900150 mahiShya UchuH
10900151 kurari vilapasi tvaM vItanidrA na sheShe
10900152 svapiti jagati rAtryAmIshvaro guptabodhaH
10900153 vayamiva sakhi kachchidgADhanirviddhachetA
10900154 nalinanayanahAsodAralIlekShitena
10900161 netre nimIlayasi naktamadR^iShTabandhus
10900162 tvaM roravIShi karuNaM bata chakravAki
10900163 dAsyaM gata vayamivAchyutapAdajuShTAM
10900164 kiM vA srajaM spR^ihayase kavareNa voDhum
10900171 bho bhoH sadA niShTanase udanvannalabdhanidro.adhigataprajAgaraH
10900173 kimvA mukundApahR^itAtmalA~nChanaH prAptAM dashAM tvaM cha gato duratyayAm
10900181 tvaM yakShmaNA balavatAsi gR^ihIta indo
10900182 kShINastamo na nijadIdhitibhiH kShiNoShi
10900183 kachchinmukundagaditAni yathA vayaM tvaM
10900184 vismR^itya bhoH sthagitagIrupalakShyase naH
10900191 kiM nvAcharitamasmAbhirmalayAnila te.apriyam
10900193 govindApA~Nganirbhinne hR^idIrayasi naH smaram
10900201 megha shrImaMstvamasi dayito yAdavendrasya nUnaM
10900202 shrIvatsA~NkaM vayamiva bhavAndhyAyati premabaddhaH
10900203 atyutkaNThaH shavalahR^idayo.asmadvidho bAShpadhArAH
10900204 smR^itvA smR^itvA visR^ijasi muhurduHkhadastatprasa~NgaH
10900211 priyarAvapadAni bhAShase mR^itasa~njIvikayAnayA girA
10900213 karavANi kimadya te priyaM vada me valgitakaNTha kokila
10900221 na chalasi na vadasyudArabuddhe kShitidhara chintayase mahAntamartham
10900223 api bata vasudevanandanA~NghriM vayamiva kAmayase stanairvidhartum
10900231 shuShyaddhradAH karashitA bata sindhupatnyaH
10900232 sampratyapAstakamalashriya iShTabhartuH
10900233 yadvadvayaM madhupateH praNayAvalokam
10900234 aprApya muShTahR^idayAH purukarshitAH sma
10900241 haMsa svAgatamAsyatAM piba payo brUhya~Nga shaureH kathAM
10900242 dUtaM tvAM nu vidAma kachchidajitaH svastyAsta uktaM purA
10900243 kiM vA nashchalasauhR^idaH smarati taM kasmAdbhajAmo vayaM
10900244 kShaudrAlApaya kAmadaM shriyamR^ite saivaikaniShThA striyAm
10900250 shrIshuka uvAcha
10900251 itIdR^ishena bhAvena kR^iShNe yogeshvareshvare
10900253 kriyamANena mAdhavyo lebhire paramAM gatim
10900261 shrutamAtro.api yaH strINAM prasahyAkarShate manaH
10900263 urugAyorugIto vA pashyantInAM cha kiM punaH
10900271 yAH samparyacharanpremNA pAdasaMvAhanAdibhiH
10900273 jagadguruM bhartR^ibuddhyA tAsAM kimvarNyate tapaH
10900281 evaM vedoditaM dharmamanutiShThansatAM gatiH
10900283 gR^ihaM dharmArthakAmAnAM muhushchAdarshayatpadam
10900291 Asthitasya paraM dharmaM kR^iShNasya gR^ihamedhinAm
10900293 AsanShoDashasAhasraM mahiShyashcha shatAdhikam
10900301 tAsAM strIratnabhUtAnAmaShTau yAH prAgudAhR^itAH
10900303 rukmiNIpramukhA rAjaMstatputrAshchAnupUrvashaH
10900311 ekaikasyAM dasha dasha kR^iShNo.ajIjanadAtmajAn
10900313 yAvatya Atmano bhAryA amoghagatirIshvaraH
10900321 teShAmuddAmavIryANAmaShTAdasha mahArathAH
10900323 AsannudArayashasasteShAM nAmAni me shR^iNu
10900331 pradyumnashchAniruddhashcha dIptimAnbhAnureva cha
10900333 sAmbo madhurbR^ihadbhAnushchitrabhAnurvR^iko.aruNaH
10900341 puShkaro vedabAhushcha shrutadevaH sunandanaH
10900343 chitrabAhurvirUpashcha kavirnyagrodha eva cha
10900351 eteShAmapi rAjendra tanujAnAM madhudviShaH
10900353 pradyumna AsItprathamaH pitR^ivadrukmiNIsutaH
10900361 sa rukmiNo duhitaramupayeme mahArathaH
10900363 tasyAM tato.aniruddho.abhUtnAgAyatabalAnvitaH
10900371 sa chApi rukmiNaH pautrIM dauhitro jagR^ihe tataH
10900373 vajrastasyAbhavadyastu mauShalAdavasheShitaH
10900381 pratibAhurabhUttasmAtsubAhustasya chAtmajaH
10900383 subAhoH shAntaseno.abhUchChatasenastu tatsutaH
10900391 na hyetasminkule jAtA adhanA abahuprajAH
10900393 alpAyuSho.alpavIryAshcha abrahmaNyAshcha jaj~nire
10900401 yaduvaMshaprasUtAnAM puMsAM vikhyAtakarmaNAm
10900403 sa~NkhyA na shakyate kartumapi varShAyutairnR^ipa
10900411 tisraH koTyaH sahasrANAmaShTAshItishatAni cha
10900413 AsanyadukulAchAryAH kumArANAmiti shrutam
10900421 sa~NkhyAnaM yAdavAnAM kaH kariShyati mahAtmanAm
10900423 yatrAyutAnAmayuta lakSheNAste sa AhukaH
10900431 devAsurAhavahatA daiteyA ye sudAruNAH
10900433 te chotpannA manuShyeShu prajA dR^iptA babAdhire
10900441 tannigrahAya hariNA proktA devA yadoH kule
10900443 avatIrNAH kulashataM teShAmekAdhikaM nR^ipa
10900451 teShAM pramANaM bhagavAnprabhutvenAbhavaddhariH
10900453 ye chAnuvartinastasya vavR^idhuH sarvayAdavAH
10900461 shayyAsanATanAlApa krIDAsnAnAdikarmasu
10900463 na viduH santamAtmAnaM vR^iShNayaH kR^iShNachetasaH
10900471 tIrthaM chakre nR^iponaM yadajani yaduShu svaHsaritpAdashauchaM
10900472 vidviTsnigdhAH svarUpaM yayurajitapara shrIryadarthe.anyayatnaH
10900473 yannAmAma~NgalaghnaM shrutamatha gaditaM yatkR^ito gotradharmaH
10900474 kR^iShNasyaitanna chitraM kShitibharaharaNaM kAlachakrAyudhasya
10900481 jayati jananivAso devakIjanmavAdo
10900482 yaduvarapariShatsvairdorbhirasyannadharmam
10900483 sthiracharavR^ijinaghnaH susmitashrImukhena
10900484 vrajapuravanitAnAM vardhayankAmadevam
10900491 itthaM parasya nijavartmarirakShayAtta
10900492 lIlAtanostadanurUpaviDambanAni
10900493 karmANi karmakaShaNAni yadUttamasya
10900494 shrUyAdamuShya padayoranuvR^ittimichChan
10900501 martyastayAnusavamedhitayA mukunda
10900502 shrImatkathAshravaNakIrtanachintayaiti
10900503 taddhAma dustarakR^itAntajavApavargaM
10900504 grAmAdvanaM kShitibhujo.api yayuryadarthAH
11010010 shrIshuka uvAcha
11010011 kR^itvA daityavadhaM kR^iShNaH sarAmo yadubhirvR^itaH
11010013 bhuvo.avatArayadbhAraM javiShThaM janayankalim
11010021 ye kopitAH subahu pANDusutAH sapatnair
11010022 durdyUtahelanakachagrahaNAdibhistAn
11010023 kR^itvA nimittamitaretarataH sametAn
11010024 hatvA nR^ipAnniraharatkShitibhAramIshaH
11010031 bhUbhArarAjapR^itanA yadubhirnirasya
11010032 guptaiH svabAhubhirachintayadaprameyaH
11010033 manye.avanernanu gato.apyagataM hi bhAraM
11010034 yadyAdavaM kulamaho aviShahyamAste
11010041 naivAnyataH paribhavo.asya bhavetkatha~nchin
11010042 matsaMshrayasya vibhavonnahanasya nityam
11010043 antaH kaliM yadukulasya vidhAya veNu
11010044 stambasya vahnimiva shAntimupaimi dhAma
11010051 evaM vyavasito rAjansatyasa~Nkalpa IshvaraH
11010053 shApavyAjena viprANAM sa~njahre svakulaM vibhuH
11010061 svamUrtyA lokalAvaNya nirmuktyA lochanaM nR^iNAm
11010063 gIrbhistAH smaratAM chittaM padaistAnIkShatAM kriyAH
11010071 AchChidya kIrtiM sushlokAM vitatya hya~njasA nu kau
11010073 tamo.anayA tariShyantItyagAtsvaM padamIshvaraH
11010080 shrIrAjovAcha
11010081 brahmaNyAnAM vadAnyAnAM nityaM vR^iddhopasevinAm
11010083 viprashApaH kathamabhUdvR^iShNInAM kR^iShNachetasAm
11010091 yannimittaH sa vai shApo yAdR^isho dvijasattama
11010093 kathamekAtmanAM bheda etatsarvaM vadasva me
11010100 shrIbAdarAyaNiruvAcha
11010101 bibhradvapuH sakalasundarasanniveshaM
11010102 karmAcharanbhuvi suma~NgalamAptakAmaH
11010103 AsthAya dhAma ramamANa udArakIR^itiH
11010104 saMhartumaichChata kulaM sthitakR^ityasheShaH
11010111 karmAni puNyanivahAni suma~NgalAni
11010112 gAyajjagatkalimalApaharANi kR^itvA
11010113 kAlAtmanA nivasatA yadudevagehe
11010114 piNDArakaM samagamanmunayo nisR^iShTAH
11010121 vishvAmitro.asitaH kaNvo
11010122 durvAsA bhR^igura~NgirAH
11010123 kashyapo vAmadevo.atrir
11010124 vasiShTho nAradAdayaH
11010131 krIDantastAnupavrajya kumArA yadunandanAH
11010133 upasa~NgR^ihya paprachChuravinItA vinItavat
11010141 te veShayitvA strIveShaiH sAmbaM jAmbavatIsutam
11010143 eShA pR^ichChati vo viprA antarvatnyasitekShaNA
11010151 praShTuM vilajjatI sAkShAtprabrUtAmoghadarshanAH
11010153 prasoShyantI putrakAmA kiM svitsa~njanayiShyati
11010161 evaM pralabdhA munayastAnUchuH kupitA nR^ipa
11010163 janayiShyati vo mandA muShalaM kulanAshanam
11010171 tachChrutvA te.atisantrastA vimuchya sahasodaram
11010173 sAmbasya dadR^ishustasminmuShalaM khalvayasmayam
11010181 kiM kR^itaM mandabhAgyairnaH kiM vadiShyanti no janAH
11010183 iti vihvalitA gehAnAdAya muShalaM yayuH
11010191 tachchopanIya sadasi parimlAnamukhashriyaH
11010193 rAj~na AvedayAM chakruH sarvayAdavasannidhau
11010201 shrutvAmoghaM viprashApaM dR^iShTvA cha muShalaM nR^ipa
11010203 vismitA bhayasantrastA babhUvurdvArakaukasaH
11010211 tachchUrNayitvA muShalaM yadurAjaH sa AhukaH
11010213 samudrasalile prAsyallohaM chAsyAvasheShitam
11010221 kashchinmatsyo.agrasIllohaM chUrNAni taralaistataH
11010223 uhyamAnAni velAyAM lagnAnyAsankilairakAH
11010231 matsyo gR^ihIto matsyaghnairjAlenAnyaiH sahArNave
11010233 tasyodaragataM lohaM sa shalye lubdhako.akarot
11010241 bhagavAnj~nAtasarvArtha Ishvaro.api tadanyathA
11010243 kartuM naichChadviprashApaM kAlarUpyanvamodata
11020010 shrIshuka uvAcha
11020011 govindabhujaguptAyAM dvAravatyAM kurUdvaha
11020013 avAtsInnArado.abhIkShNaM kR^iShNopAsanalAlasaH
11020021 ko nu rAjannindriyavAnmukundacharaNAmbujam
11020023 na bhajetsarvatomR^ityurupAsyamamarottamaiH
11020031 tamekadA tu devarShiM vasudevo gR^ihAgatam
11020033 architaM sukhamAsInamabhivAdyedamabravIt
11020040 shrIvasudeva uvAcha
11020041 bhagavanbhavato yAtrA svastaye sarvadehinAm
11020043 kR^ipaNAnAM yathA pitroruttamashlokavartmanAm
11020051 bhUtAnAM devacharitaM duHkhAya cha sukhAya cha
11020053 sukhAyaiva hi sAdhUnAM tvAdR^ishAmachyutAtmanAm
11020061 bhajanti ye yathA devAndevA api tathaiva tAn
11020063 ChAyeva karmasachivAH sAdhavo dInavatsalAH
11020071 brahmaMstathApi pR^ichChAmo dharmAnbhAgavatAMstava
11020073 yAnshrutvA shraddhayA martyo muchyate sarvato bhayAt
11020081 ahaM kila purAnantaM prajArtho bhuvi muktidam
11020083 apUjayaM na mokShAya mohito devamAyayA
11020091 yathA vichitravyasanAdbhavadbhirvishvatobhayAt
11020093 muchyema hya~njasaivAddhA tathA naH shAdhi suvrata
11020100 shrIshuka uvAcha
11020101 rAjannevaM kR^itaprashno vasudevena dhImatA
11020103 prItastamAha devarShirhareH saMsmArito guNaiH
11020110 shrInArada uvAcha
11020111 samyagetadvyavasitaM bhavatA sAtvatarShabha
11020113 yatpR^ichChase bhAgavatAndharmAMstvaM vishvabhAvanAn
11020121 shruto.anupaThito dhyAta AdR^ito vAnumoditaH
11020123 sadyaH punAti saddharmo devavishvadruho.api hi
11020131 tvayA paramakalyANaH puNyashravaNakIrtanaH
11020133 smArito bhagavAnadya devo nArAyaNo mama
11020141 atrApyudAharantImamitihAsaM purAtanam
11020143 ArShabhANAM cha saMvAdaM videhasya mahAtmanaH
11020151 priyavrato nAma suto manoH svAyambhuvasya yaH
11020153 tasyAgnIdhrastato nAbhirR^iShabhastatsutaH smR^itaH
11020161 tamAhurvAsudevAMshaM mokShadharmavivakShayA
11020163 avatIrNaM sutashataM tasyAsIdbrahmapAragam
11020171 teShAM vai bharato jyeShTho nArAyaNaparAyaNaH
11020173 vikhyAtaM varShametadyan nAmnA bhAratamadbhutam
11020181 sa bhuktabhogAM tyaktvemAM nirgatastapasA harim
11020183 upAsInastatpadavIM lebhe vai janR^inabhistribhiH
11020191 teShAM nava navadvIpa patayo.asya samantataH
11020193 karmatantrapraNetAra ekAshItirdvijAtayaH
11020201 navAbhavanmahAbhAgA munayo hyarthashaMsinaH
11020203 shramaNA vAtarasanA AtmavidyAvishAradAH
11020211 kavirhavirantarIkShaH prabuddhaH pippalAyanaH
11020213 Avirhotro.atha drumilashchamasaH karabhAjanaH
11020221 ta ete bhagavadrUpaM vishvaM sadasadAtmakam
11020223 Atmano.avyatirekeNa pashyanto vyacharanmahIm
11020231 avyAhateShTagatayaH surasiddhasAdhya
11020232 gandharvayakShanarakinnaranAgalokAn
11020233 muktAshcharanti munichAraNabhUtanAtha
11020234 vidyAdharadvijagavAM bhuvanAni kAmam
11020241 ta ekadA nimeH satramupajagmuryadR^ichChayA
11020243 vitAyamAnamR^iShibhirajanAbhe mahAtmanaH
11020251 tAndR^iShTvA sUryasa~NkAshAnmahAbhAgavatAnnR^ipa
11020253 yajamAno.agnayo viprAH sarva evopatasthire
11020261 videhastAnabhipretya nArAyaNaparAyaNAn
11020263 prItaH sampUjayAM chakre AsanasthAnyathArhataH
11020271 tAnrochamAnAnsvaruchA brahmaputropamAnnava
11020273 paprachCha paramaprItaH prashrayAvanato nR^ipaH
11020280 shrIvideha uvAcha
11020281 manye bhagavataH sAkShAtpArShadAnvo madhudvisaH
11020283 viShNorbhUtAni lokAnAM pAvanAya charanti hi
11020291 durlabho mAnuSho deho dehinAM kShaNabha~NguraH
11020293 tatrApi durlabhaM manye vaikuNThapriyadarshanam
11020301 ata AtyantikaM kShemaM pR^ichChAmo bhavato.anaghAH
11020303 saMsAre.asminkShaNArdho.api satsa~NgaH shevadhirnR^iNAm
11020311 dharmAnbhAgavatAnbrUta yadi naH shrutaye kShamam
11020313 yaiH prasannaH prapannAya dAsyatyAtmAnamapyajaH
11020320 shrInArada uvAcha
11020321 evaM te niminA pR^iShTA vasudeva mahattamAH
11020323 pratipUjyAbruvanprItyA sasadasyartvijaM nR^ipam
11020330 shrIkaviruvAcha
11020331 manye.akutashchidbhayamachyutasya pAdAmbujopAsanamatra nityam
11020333 udvignabuddherasadAtmabhAvAdvishvAtmanA yatra nivartate bhIH
11020341 ye vai bhagavatA proktA upAyA hyAtmalabdhaye
11020343 a~njaH puMsAmaviduShAM viddhi bhAgavatAnhi tAn
11020351 yAnAsthAya naro rAjanna pramAdyeta karhichit
11020353 dhAvannimIlya vA netre na skhalenna patediha
11020361 kAyena vAchA manasendriyairvA buddhyAtmanA vAnusR^itasvabhAvAt
11020363 karoti yadyatsakalaM parasmai nArAyaNAyeti samarpayettat
11020371 bhayaM dvitIyAbhiniveshataH syAdIshAdapetasya viparyayo.asmR^itiH
11020373 tanmAyayAto budha AbhajettaM bhaktyaikayeshaM gurudevatAtmA
11020381 avidyamAno.apyavabhAti hi dvayo dhyAturdhiyA svapnamanorathau yathA
11020383 tatkarmasa~NkalpavikalpakaM mano budho nirundhyAdabhayaM tataH syAt
11020391 shR^iNvansubhadrANi rathA~NgapANerjanmAni karmANi cha yAni loke
11020393 gItAni nAmAni tadarthakAni gAyanvilajjo vicharedasa~NgaH
11020401 evaMvrataH svapriyanAmakIrtyA jAtAnurAgo drutachitta uchchaiH
11020403 hasatyatho roditi rauti gAyatyunmAdavannR^ityati lokabAhyaH
11020411 khaM vAyumagniM salilaM mahIM cha jyotIMShi sattvAni disho drumAdIn
11020413 saritsamudrAMshcha hareH sharIraM yatkiM cha bhUtaM praNamedananyaH
11020421 bhaktiH pareshAnubhavo viraktiranyatra chaiSha trika ekakAlaH
11020423 prapadyamAnasya yathAshnataH syustuShTiH puShTiH kShudapAyo.anughAsam
11020431 ityachyutA~NghriM bhajato.anuvR^ittyA bhaktirviraktirbhagavatprabodhaH
11020433 bhavanti vai bhAgavatasya rAjaMstataH parAM shAntimupaiti sAkShAt
11020440 shrIrAjovAcha
11020441 atha bhAgavataM brUta yaddharmo yAdR^isho nR^iNAm
11020443 yathAcharati yadbrUte yairli~NgairbhagavatpriyaH
11020450 shrIhaviruvAcha
11020451 sarvabhUteShu yaH pashyedbhagavadbhAvamAtmanaH
11020453 bhUtAni bhagavatyAtmanyeSha bhAgavatottamaH
11020461 Isvare tadadhIneShu bAlisheShu dviShatsu cha
11020463 premamaitrIkR^ipopekShA yaH karoti sa madhyamaH
11020471 archAyAmeva haraye pUjAM yaH shraddhayehate
11020473 na tadbhakteShu chAnyeShu sa bhaktaH prAkR^itaH smR^itaH
11020481 gR^ihItvApIndriyairarthAnyo na dveShTi na hR^iShyati
11020483 viShNormAyAmidaM pashyansa vai bhAgavatottamaH
11020491 dehendriyaprANamanodhiyAM yo janmApyayakShudbhayatarShakR^ichChraiH
11020493 saMsAradharmairavimuhyamAnaH smR^ityA harerbhAgavatapradhAnaH
11020501 na kAmakarmabIjAnAM yasya chetasi sambhavaH
11020503 vAsudevaikanilayaH sa vai bhAgavatottamaH
11020511 na yasya janmakarmabhyAM na varNAshramajAtibhiH
11020513 sajjate.asminnahaMbhAvo dehe vai sa hareH priyaH
11020521 na yasya svaH para iti vitteShvAtmani vA bhidA
11020523 sarvabhUtasamaH shAntaH sa vai bhAgavatottamaH
11020531 tribhuvanavibhavahetave.apyakuNTha
11020532 smR^itirajitAtmasurAdibhirvimR^igyAt
11020533 na chalati bhagavatpadAravindAl
11020534 lavanimiShArdhamapi yaH sa vaiShNavAgryaH
11020541 bhagavata uruvikramA~NghrishAkhA nakhamaNichandrikayA nirastatApe
11020543 hR^idi kathamupasIdatAM punaH sa prabhavati chandra ivodite.arkatApaH
11020551 visR^ijati hR^idayaM na yasya sAkShAddhariravashAbhihito.apyaghaughanAshaH
11020553 praNayarasanayA dhR^itA~NghripadmaH sa bhavati bhAgavatapradhAna uktaH
11030010 shrIrAjovAcha
11030011 parasya viShNorIshasya mAyinAmapi mohinIm
11030013 mAyAM veditumichChAmo bhagavanto bruvantu naH
11030021 nAnutR^ipye juShanyuShmad vacho harikathAmR^itam
11030023 saMsAratApanistapto martyastattApabheShajam
11030030 shrIantarIkSha uvAcha
11030031 ebhirbhUtAni bhUtAtmA mahAbhUtairmahAbhuja
11030033 sasarjochchAvachAnyAdyaH svamAtrAtmaprasiddhaye
11030041 evaM sR^iShTAni bhUtAni praviShTaH pa~nchadhAtubhiH
11030043 ekadhA dashadhAtmAnaM vibhaja~njuShate guNAn
11030051 guNairguNAnsa bhu~njAna AtmapradyotitaiH prabhuH
11030053 manyamAna idaM sR^iShTamAtmAnamiha sajjate
11030061 karmANi karmabhiH kurvansanimittAni dehabhR^it
11030063 tattatkarmaphalaM gR^ihNanbhramatIha sukhetaram
11030071 itthaM karmagatIrgachChanbahvabhadravahAH pumAn
11030073 AbhUtasamplavAtsarga pralayAvashnute.avashaH
11030081 dhAtUpaplava Asanne vyaktaM dravyaguNAtmakam
11030083 anAdinidhanaH kAlo hyavyaktAyApakarShati
11030091 shatavarShA hyanAvR^iShTirbhaviShyatyulbaNA bhuvi
11030093 tatkAlopachitoShNArko lokAMstrInpratapiShyati
11030101 pAtAlatalamArabhya sa~NkarShaNamukhAnalaH
11030103 dahannUrdhvashikho viShvagvardhate vAyuneritaH
11030111 saMvartako meghagaNo varShati sma shataM samAH
11030113 dhArAbhirhastihastAbhirlIyate salile virAT
11030121 tato virAjamutsR^ijy vairAjaH puruSho nR^ipa
11030123 avyaktaM vishate sUkShmaM nirindhana ivAnalaH
11030131 vAyunA hR^itagandhA bhUH salilatvAya kalpate
11030133 salilaM taddhR^itarasaM jyotiShTvAyopakalpate
11030141 hR^itarUpaM tu tamasA vAyau jyotiH pralIyate
11030143 hR^itasparsho.avakAshena vAyurnabhasi lIyate
11030145 kAlAtmanA hR^itaguNaM nabha Atmani lIyate
11030151 indriyANi mano buddhiH saha vaikArikairnR^ipa
11030153 pravishanti hyaha~NkAraM svaguNairahamAtmani
11030161 eShA mAyA bhagavataH sargasthityantakAriNI
11030163 trivarNA varNitAsmAbhiH kiM bhUyaH shrotumichChasi
11030170 shrIrAjovAcha
11030171 yathaitAmaishvarIM mAyAM dustarAmakR^itAtmabhiH
11030173 tarantya~njaH sthUladhiyo maharSha idamuchyatAm
11030180 shrIprabuddha uvAcha
11030181 karmANyArabhamANAnAM duHkhahatyai sukhAya cha
11030183 pashyetpAkaviparyAsaM mithunIchAriNAM nR^iNAm
11030191 nityArtidena vittena durlabhenAtmamR^ityunA
11030193 gR^ihApatyAptapashubhiH kA prItiH sAdhitaishchalaiH
11030201 evaM lokaM paramvidyAnnashvaraM karmanirmitam
11030203 satulyAtishayadhvaMsaM yathA maNDalavartinAm
11030211 tasmAdguruM prapadyeta jij~nAsuH shreya uttamam
11030213 shAbde pare cha niShNAtaM brahmaNyupashamAshrayam
11030221 tatra bhAgavatAndharmAnshikShedgurvAtmadaivataH
11030223 amAyayAnuvR^ittyA yaistuShyedAtmAtmado hariH
11030231 sarvato manaso.asa~NgamAdau sa~NgaM cha sAdhuShu
11030233 dayAM maitrIM prashrayaM cha bhUteShvaddhA yathochitam
11030241 shauchaM tapastitikShAM cha maunaM svAdhyAyamArjavam
11030243 brahmacharyamahiMsAM cha samatvaM dvandvasaMj~nayoH
11030251 sarvatrAtmeshvarAnvIkShAM kaivalyamaniketatAm
11030253 viviktachIravasanaM santoShaM yena kenachit
11030261 shraddhAM bhAgavate shAstre.anindAmanyatra chApi hi
11030263 manovAkkarmadaNDaM cha satyaM shamadamAvapi
11030271 shravaNaM kIrtanaM dhyAnaM hareradbhutakarmaNaH
11030273 janmakarmaguNAnAM cha tadarthe.akhilacheShTitam
11030281 iShTaM dattaM tapo japtaM vR^ittaM yachchAtmanaH priyam
11030283 dArAnsutAngR^ihAnprANAnyatparasmai nivedanam
11030291 evaM kR^iShNAtmanAtheShu manuShyeShu cha sauhR^idam
11030293 paricharyAM chobhayatra mahatsu nR^iShu sAdhuShu
11030301 parasparAnukathanaM pAvanaM bhagavadyashaH
11030303 mitho ratirmithastuShTirnivR^ittirmitha AtmanaH
11030311 smarantaH smArayantashcha mitho.aghaughaharaM harim
11030313 bhaktyA sa~njAtayA bhaktyA bibhratyutpulakAM tanum
11030321 kvachidrudantyachyutachintayA kvachid
11030322 dhasanti nandanti vadantyalaukikAH
11030323 nR^ityanti gAyantyanushIlayantyajaM
11030324 bhavanti tUShNIM parametya nirvR^itAH
11030331 iti bhAgavatAndharmAnshikShanbhaktyA tadutthayA
11030333 nArAyaNaparo mAyAma~njastarati dustarAm
11030340 shrIrAjovAcha
11030341 nArAyaNAbhidhAnasya brahmaNaH paramAtmanaH
11030343 niShThAmarhatha no vaktuM yUyaM hi brahmavittamAH
11030350 shrIpippalAyana uvAcha
11030351 sthityudbhavapralayaheturaheturasya
11030352 yatsvapnajAgarasuShuptiShu sadbahishcha
11030353 dehendriyAsuhR^idayAni charanti yena
11030354 sa~njIvitAni tadavehi paraM narendra
11030361 naitanmano vishati vAguta chakShurAtmA
11030362 prANendriyANi cha yathAnalamarchiShaH svAH
11030363 shabdo.api bodhakaniShedhatayAtmamUlam
11030364 arthoktamAha yadR^ite na niShedhasiddhiH
11030371 sattvaM rajastama iti trivR^idekamAdau
11030372 sUtraM mahAnahamiti pravadanti jIvam
11030373 j~nAnakriyArthaphalarUpatayorushakti
11030374 brahmaiva bhAti sadasachcha tayoH paraM yat
11030381 nAtmA jajAna na mariShyati naidhate.asau
11030382 na kShIyate savanavidvyabhichAriNAM hi
11030383 sarvatra shashvadanapAyyupalabdhimAtraM
11030384 prANo yathendriyabalena vikalpitaM sat
11030391 aNDeShu peshiShu taruShvavinishchiteShu prANo hi jIvamupadhAvati tatra tatra
11030393 sanne yadindriyagaNe.ahami cha prasupte kUTastha AshayamR^ite tadanusmR^itirnaH
11030401 yarhyabjanAbhacharaNaiShaNayorubhaktyA
11030402 chetomalAni vidhamedguNakarmajAni
11030403 tasminvishuddha upalabhyata AtmatattvaM
11030404 shAkShAdyathAmaladR^ishoH savitR^iprakAshaH
11030410 shrIrAjovAcha
11030411 karmayogaM vadata naH puruSho yena saMskR^itaH
11030413 vidhUyehAshu karmANi naiShkarmyaM vindate param
11030421 evaM prashnamR^iShInpUrvamapR^ichChaM piturantike
11030423 nAbruvanbrahmaNaH putrAstatra kAraNamuchyatAm
11030430 shrIAvirhotra uvAcha
11030431 karmAkarma vikarmeti vedavAdo na laukikaH
11030433 vedasya cheshvarAtmatvAttatra muhyanti sUrayaH
11030441 parokShavAdo vedo.ayaM bAlAnAmanushAsanam
11030443 karmamokShAya karmANi vidhatte hyagadaM yathA
11030451 nAcharedyastu vedoktaM svayamaj~no.ajitendriyaH
11030453 vikarmaNA hyadharmeNa mR^ityormR^ityumupaiti saH
11030461 vedoktameva kurvANo niHsa~Ngo.arpitamIshvare
11030463 naiShkarmyaM labhate siddhiM rochanArthA phalashrutiH
11030471 ya Ashu hR^idayagranthiM nirjihIR^iShuH parAtmanaH
11030473 vidhinopachareddevaM tantroktena cha keshavam
11030481 labdhvAnugraha AchAryAttena sandarshitAgamaH
11030483 mahApuruShamabhyarchenmUrtyAbhimatayAtmanaH
11030491 shuchiH sammukhamAsInaH prANasaMyamanAdibhiH
11030493 piNDaM vishodhya sannyAsa kR^itarakSho.archayeddharim
11030501 archAdau hR^idaye chApi yathAlabdhopachArakaiH
11030503 dravyakShityAtmaliNgAni niShpAdya prokShya chAsanam
11030511 pAdyAdInupakalpyAtha sannidhApya samAhitaH
11030513 hR^idAdibhiH kR^itanyAso mUlamantreNa chArchayet
11030521 sA~NgopA~NgAM sapArShadAM tAM tAM mUrtiM svamantrataH
11030523 pAdyArghyAchamanIyAdyaiH snAnavAsovibhUShaNaiH
11030531 gandhamAlyAkShatasragbhirdhUpadIpopahArakaiH
11030533 sA~NgamsampUjya vidhivatstavaiH stutvA nameddharim
11030541 AtmAnamtanmayamdhyAyanmUrtiM sampUjayeddhareH
11030543 sheShAmAdhAya shirasA svadhAmnyudvAsya satkR^itam
11030551 evamagnyarkatoyAdAvatithau hR^idaye cha yaH
11030553 yajatIshvaramAtmAnamachirAnmuchyate hi saH
11040010 shrIrAjovAcha
11040011 yAni yAnIha karmANi yairyaiH svachChandajanmabhiH
11040013 chakre karoti kartA vA haristAni bruvantu naH
11040020 shrIdrumila uvAcha
11040021 yo vA anantasya gunAnanantAnanukramiShyansa tu bAlabuddhiH
11040023 rajAMsi bhUmergaNayetkatha~nchitkAlena naivAkhilashaktidhAmnaH
11040031 bhUtairyadA pa~nchabhirAtmasR^iShTaiH
11040032 puraM virAjaM virachayya tasmin
11040033 svAMshena viShTaH puruShAbhidhAnam
11040034 avApa nArAyaNa AdidevaH
11040041 yatkAya eSha bhuvanatrayasannivesho
11040042 yasyendriyaistanubhR^itAmubhayendriyANi
11040043 j~nAnaM svataH shvasanato balamoja IhA
11040044 sattvAdibhiH sthitilayodbhava AdikartA
11040051 AdAvabhUchChatadhR^itI rajasAsya sarge
11040052 viShNuH sthitau kratupatirdvijadharmasetuH
11040053 rudro.apyayAya tamasA puruShaH sa Adya
11040054 ityudbhavasthitilayAH satataM prajAsu
11040061 dharmasya dakShaduhitaryajaniShTa mUrtyAM
11040062 nArAyaNo nara R^iShipravaraH prashAntaH
11040063 naiShkarmyalakShaNamuvAcha chachAra karma
11040064 yo.adyApi chAsta R^iShivaryaniShevitA~NghriH
11040071 indro visha~Nkya mama dhAma jighR^ikShatIti
11040072 kAmaM nyayu~Nkta sagaNaM sa badaryupAkhyam
11040073 gatvApsarogaNavasantasumandavAtaiH
11040074 strIprekShaNeShubhiravidhyadatanmahij~naH
11040081 vij~nAya shakrakR^itamakramamAdidevaH
11040082 prAha prahasya gatavismaya ejamAnAn
11040083 mA bhairvibho madana mAruta devavadhvo
11040084 gR^ihNIta no balimashUnyamimaM kurudhvam
11040091 itthaM bruvatyabhayade naradeva devAH
11040092 savrIDanamrashirasaH saghR^iNaM tamUchuH
11040093 naitadvibho tvayi pare.avikR^ite vichitraM
11040094 svArAmadhIranikarAnatapAdapadme
11040101 tvAM sevatAM surakR^itA bahavo.antarAyAH
11040102 svauko vila~Nghya paramaM vrajatAM padaM te
11040103 nAnyasya barhiShi balIndadataH svabhAgAn
11040104 dhatte padaM tvamavitA yadi vighnamUrdhni
11040111 kShuttR^iTtrikAlaguNamArutajaihvashaiShNAn
11040112 asmAnapArajaladhInatitIrya kechit
11040113 krodhasya yAnti viphalasya vashaM pade gor
11040114 majjanti dushcharatapashcha vR^ithotsR^ijanti
11040121 iti pragR^iNatAM teShAM striyo.atyadbhutadarshanAH
11040123 darshayAmAsa shushrUShAM svarchitAH kurvatIrvibhuH
11040131 te devAnucharA dR^iShTvA striyaH shrIriva rUpiNIH
11040133 gandhena mumuhustAsAM rUpaudAryahatashriyaH
11040141 tAnAha devadeveshaH praNatAnprahasanniva
11040143 AsAmekatamAM vR^i~NdhvaM savarNAM svargabhUShaNAm
11040151 omityAdeshamAdAya natvA taM suravandinaH
11040153 urvashImapsaraHshreShThAM puraskR^itya divaM yayuH
11040161 indrAyAnamya sadasi shR^iNvatAM tridivaukasAm
11040163 UchurnArAyaNabalaM shakrastatrAsa vismitaH
11040171 haMsasvarUpyavadadachyuta AtmayogaM
11040172 dattaH kumAra R^iShabho bhagavAnpitA naH
11040173 viShNuH shivAya jagatAM kalayAvatirNas
11040174 tenAhR^itA madhubhidA shrutayo hayAsye
11040181 gupto.apyaye manurilauShadhayashcha mAtsye
11040182 krauDe hato ditija uddharatAmbhasaH kShmAm
11040183 kaurme dhR^ito.adriramR^itonmathane svapR^iShThe
11040184 grAhAtprapannamibharAjamamu~nchadArtam
11040191 saMstunvato nipatitAnshramaNAnR^iShIMshcha
11040192 shakraM cha vR^itravadhatastamasi praviShTam
11040193 devastriyo.asuragR^ihe pihitA anAthA
11040194 jaghne.asurendramabhayAya satAM nR^isiMhe
11040201 devAsure yudhi cha daityapatInsurArthe
11040202 hatvAntareShu bhuvanAnyadadhAtkalAbhiH
11040203 bhUtvAtha vAmana imAmaharadbaleH kShmAM
11040204 yAch~nAchChalena samadAdaditeH sutebhyaH
11040211 niHkShatriyAmakR^ita gAM cha triHsaptakR^itvo
11040212 rAmastu haihayakulApyayabhArgavAgniH
11040213 so.abdhiM babandha dashavaktramahansala~NkaM
11040214 sItApatirjayati lokamalaghnakIR^itiH
11040221 bhUmerbharAvataraNAya yaduShvajanmA
11040222 jAtaH kariShyati surairapi duShkarANi
11040223 vAdairvimohayati yaj~nakR^ito.atadarhAn
11040224 shUdrAnkalau kShitibhujo nyahaniShyadante
11040231 evaMvidhAni janmAni karmANi cha jagatpateH
11040233 bhUrINi bhUriyashaso varNitAni mahAbhuja
11050010 shrIrAjovAcha
11050011 bhagavantaM hariM prAyo na bhajantyAtmavittamAH
11050013 teShAmashAntakAmAnAM ka niShThAvijitAtmanAm
11050020 shrIchamasa uvAcha
11050021 mukhabAhUrupAdebhyaH puruShasyAshramaiH saha
11050023 chatvAro jaj~nire varNA guNairviprAdayaH pR^ithak
11050031 ya eShAM puruShaM sAkShAdAtmaprabhavamIshvaram
11050033 na bhajantyavajAnanti sthAnAdbhraShTAH patantyadhaH
11050041 dUre harikathAH kechiddUre chAchyutakIrtanAH
11050043 striyaH shUdrAdayashchaiva te.anukampyA bhavAdR^ishAm
11050051 vipro rAjanyavaishyau vA hareH prAptAH padAntikam
11050053 shrautena janmanAthApi muhyantyAmnAyavAdinaH
11050061 karmaNyakovidAH stabdhA mUrkhAH paNDitamAninaH
11050063 vadanti chATukAnmUDhA yayA mAdhvyA girotsukAH
11050071 rajasA ghorasa~NkalpAH kAmukA ahimanyavaH
11050073 dAmbhikA mAninaH pApA vihasantyachyutapriyAn
11050081 vadanti te.anyonyamupAsitastriyo gR^iheShu maithunyapareShu chAshiShaH
11050083 yajantyasR^iShTAnnavidhAnadakShiNaM vR^ittyai paraM ghnanti pashUnatadvidaH
11050091 shriyA vibhUtyAbhijanena vidyayA tyAgena rUpeNa balena karmaNA
11050093 jAtasmayenAndhadhiyaH saheshvarAnsato.avamanyanti haripriyAnkhalAH
11050101 sarveShu shashvattanubhR^itsvavasthitaM
11050102 yathA khamAtmAnamabhIShTamIshvaram
11050103 vedopagItaM cha na shR^iNvate.abudhA
11050104 manorathAnAM pravadanti vArtayA
11050111 loke vyavAyAmiShamadyasevA nityA hi jantorna hi tatra chodanA
11050113 vyavasthitisteShu vivAhayaj~na surAgrahairAsu nivR^ittiriShTA
11050121 dhanaM cha dharmaikaphalaM yato vai
11050122 j~nAnaM savij~nAnamanuprashAnti
11050123 gR^iheShu yu~njanti kalevarasya
11050124 mR^ityuM na pashyanti durantavIryam
11050131 yadghrANabhakSho vihitaH surAyAstathA pashorAlabhanaM na hiMsA
11050133 evaM vyavAyaH prajayA na ratyA imaM vishuddhaM na viduH svadharmam
11050141 ye tvanevaMvido.asantaH stabdhAH sadabhimAninaH
11050143 pashUndruhyanti vishrabdhAH pretya khAdanti te cha tAn
11050151 dviShantaH parakAyeShu svAtmAnaM harimIshvaram
11050153 mR^itake sAnubandhe.asminbaddhasnehAH patantyadhaH
11050161 ye kaivalyamasamprAptA ye chAtItAshcha mUDhatAm
11050163 traivargikA hyakShaNikA AtmAnaM ghAtayanti te
11050171 eta Atmahano.ashAntA aj~nAne j~nAnamAninaH
11050173 sIdantyakR^itakR^ityA vai kAladhvastamanorathAH
11050181 hitvAtmamAyArachitA gR^ihApatyasuhR^itstriyaH
11050183 tamo vishantyanichChanto vAsudevaparA~NmukhAH
11050190 shrI rAjovAcha
11050191 kasminkAle sa bhagavAnkiM varNaH kIdR^isho nR^ibhiH
11050193 nAmnA vA kena vidhinA pUjyate tadihochyatAm
11050200 shrIkarabhAjana uvAcha
11050201 kR^itaM tretA dvAparaM cha kalirityeShu keshavaH
11050203 nAnAvarNAbhidhAkAro nAnaiva vidhinejyate
11050211 kR^ite shuklashchaturbAhurjaTilo valkalAmbaraH
11050213 kR^iShNAjinopavItAkShAnbibhraddaNDakamaNDalU
11050221 manuShyAstu tadA shAntA nirvairAH suhR^idaH samAH
11050223 yajanti tapasA devaM shamena cha damena cha
11050231 haMsaH suparNo vaikuNTho dharmo yogeshvaro.amalaH
11050233 IshvaraH puruSho.avyaktaH paramAtmeti gIyate
11050241 tretAyAM raktavarNo.asau chaturbAhustrimekhalaH
11050243 hiraNyakeshastrayyAtmA sruksruvAdyupalakShaNaH
11050251 taM tadA manujA devaM sarvadevamayaM harim
11050253 yajanti vidyayA trayyA dharmiShThA brahmavAdinaH
11050261 viShNuryaj~naH pR^ishnigarbhaH sarvadeva urukramaH
11050263 vR^iShAkapirjayantashcha urugAya itIryate
11050271 dvApare bhagavA~nshyAmaH pItavAsA nijAyudhaH
11050273 shrIvatsAdibhira~Nkaishcha lakShaNairupalakShitaH
11050281 taM tadA puruShaM martyA mahArAjopalakShaNam
11050283 yajanti vedatantrAbhyAM paraM jij~nAsavo nR^ipa
11050291 namaste vAsudevAya namaH sa~NkarShaNAya cha
11050293 pradyumnAyAniruddhAya tubhyaM bhagavate namaH
11050301 nArAyaNAya R^iShaye puruShAya mahAtmane
11050303 vishveshvarAya vishvAya sarvabhUtAtmane namaH
11050311 iti dvApara urvIsha stuvanti jagadIshvaram
11050313 nAnAtantravidhAnena kalAvapi tathA shR^iNu
11050321 kR^iShNavarNaM tviShAkR^iShNaM sA~NgopA~NgAstrapArShadam
11050323 yaj~naiH sa~NkIrtanaprAyairyajanti hi sumedhasaH
11050331 dhyeyaM sadA paribhavaghnamabhIShTadohaM
11050332 tIrthAspadaM shivaviri~nchinutaM sharaNyam
11050333 bhR^ityArtihaM praNatapAla bhavAbdhipotaM
11050334 vande mahApuruSha te charaNAravindam
11050341 tyaktvA sudustyajasurepsitarAjyalakShmIM
11050342 dharmiShTha AryavachasA yadagAdaraNyam
11050343 mAyAmR^igaM dayitayepsitamanvadhAvad
11050344 vande mahApuruSha te charaNAravindam
11050351 evaM yugAnurUpAbhyAM bhagavAnyugavartibhiH
11050353 manujairijyate rAjanshreyasAmIshvaro hariH
11050361 kaliM sabhAjayantyAryA guNa j~nAH sArabhAginaH
11050363 yatra sa~NkIrtanenaiva sarvasvArtho.abhilabhyate
11050371 na hyataH paramo lAbho dehinAM bhrAmyatAmiha
11050373 yato vindeta paramAM shAntiM nashyati saMsR^itiH
11050381 kR^itAdiShu prajA rAjankalAvichChanti sambhavam
11050383 kalau khalu bhaviShyanti nArAyaNaparAyaNAH
11050391 kvachitkvachinmahArAja draviDeShu cha bhUrishaH
11050393 tAmraparNI nadI yatra kR^itamAlA payasvinI
11050401 kAverI cha mahApuNyA pratIchI cha mahAnadI
11050403 ye pibanti jalaM tAsAM manujA manujeshvara
11050405 prAyo bhaktA bhagavati vAsudeve.amalAshayAH
11050411 devarShibhUtAptanR^iNAM pitR^INAM na ki~Nkaro nAyamR^iNI cha rAjan
11050413 sarvAtmanA yaH sharaNaM sharaNyaM gato mukundaM parihR^itya kartam
11050421 svapAdamUlambhajataH priyasya tyaktAnyabhAvasya hariH pareshaH
11050423 vikarma yachchotpatitaM katha~nchiddhunoti sarvaM hR^idi sanniviShTaH
11050430 shrInArada uvAcha
11050431 dharmAnbhAgavatAnitthaM shrutvAtha mithileshvaraH
11050433 jAyanteyAnmunInprItaH sopAdhyAyo hyapUjayat
11050441 tato.antardadhire siddhAH sarvalokasya pashyataH
11050443 rAjA dharmAnupAtiShThannavApa paramAM gatim
11050451 tvamapyetAnmahAbhAga dharmAnbhAgavatAnshrutAn
11050453 AsthitaH shraddhayA yukto niHsa~Ngo yAsyase param
11050461 yuvayoH khalu dampatyoryashasA pUritaM jagat
11050463 putratAmagamadyadvAM bhagavAnIshvaro hariH
11050471 darshanAli~NganAlApaiH shayanAsanabhojanaiH
11050473 AtmA vAM pAvitaH kR^iShNe putrasnehaM prakurvatoH
11050481 vaireNa yaM nR^ipatayaH shishupAlapauNDra
11050482 shAlvAdayo gativilAsavilokanAdyaiH
11050483 dhyAyanta AkR^itadhiyaH shayanAsanAdau
11050484 tatsAmyamApuranuraktadhiyAM punaH kim
11050491 mApatyabuddhimakR^ithAH kR^iShNe sarvAtmanIshvare
11050493 mAyAmanuShyabhAvena gUDhaishvarye pare.avyaye
11050501 bhUbhArAsurarAjanya hantave guptaye satAm
11050503 avatIrNasya nirvR^ityai yasho loke vitanyate
11050510 shrIshuka uvAcha
11050511 etachChrutvA mahAbhAgo vasudevo.ativismitaH
11050513 devakI cha mahAbhAgA jahaturmohamAtmanaH
11050521 itihAsamimaM puNyaM dhArayedyaH samAhitaH
11050523 sa vidhUyeha shamalaM brahmabhUyAya kalpate
11060010 shrIshuka uvAcha
11060011 atha brahmAtmajaiH devaiH prajeshairAvR^ito.abhyagAt
11060013 bhavashcha bhUtabhavyesho yayau bhUtagaNairvR^itaH
11060021 indro marudbhirbhagavAnAdityA vasavo.ashvinau
11060023 R^ibhavo.a~Ngiraso rudrA vishve sAdhyAshcha devatAH
11060031 gandharvApsaraso nAgAH siddhachAraNaguhyakAH
11060033 R^iShayaH pitarashchaiva savidyAdharakinnarAH
11060041 dvArakAmupasa~njagmuH sarve kR^iShNadidR^ikShavaH
11060043 vapuShA yena bhagavAnnaralokamanoramaH
11060045 yasho vitene lokeShu sarvalokamalApaham
11060051 tasyAM vibhrAjamAnAyAM samR^iddhAyAM maharddhibhiH
11060053 vyachakShatAvitR^iptAkShAH kR^iShNamadbhutadarshanam
11060061 svargodyAnopagairmAlyaishChAdayanto yudUttamam
11060063 gIrbhishchitrapadArthAbhistuShTuvurjagadIshvaram
11060070 shrIdevA UchuH
11060071 natAH sma te nAtha padAravindaM buddhIndriyaprANamanovachobhiH
11060073 yachchintyate.antarhR^idi bhAvayuktairmumukShubhiH karmamayorupAshAt
11060081 tvaM mAyayA triguNayAtmani durvibhAvyaM
11060082 vyaktaM sR^ijasyavasi lumpasi tadguNasthaH
11060083 naitairbhavAnajita karmabhirajyate vai
11060084 yatsve sukhe.avyavahite.abhirato.anavadyaH
11060091 shuddhirnR^iNAM na tu tatheDya durAshayAnAM
11060092 vidyAshrutAdhyayanadAnatapaHkriyAbhiH
11060093 sattvAtmanAmR^iShabha te yashasi pravR^iddha
11060094 sachChraddhayA shravaNasambhR^itayA yathA syAt
11060101 syAnnastavA~NghrirashubhAshayadhUmaketuH
11060102 kShemAya yo munibhirArdrahR^idohyamAnaH
11060103 yaH sAtvataiH samavibhUtaya Atmavadbhir
11060104 vyUhe.architaH savanashaH svaratikramAya
11060111 yaschintyate prayatapANibhiradhvarAgnau
11060112 trayyA niruktavidhinesha havirgR^ihItvA
11060113 adhyAtmayoga uta yogibhirAtmamAyAM
11060114 jij~nAsubhiH paramabhAgavataiH parIShTaH
11060121 paryuShTayA tava vibho vanamAlayeyaM
11060122 saMspArdhinI bhagavatI pratipatnIvachChrIH
11060123 yaH supraNItamamuyArhaNamAdadanno
11060124 bhUyAtsadA~NghrirashubhAshayadhUmaketuH
11060131 ketustrivikramayutastripatatpatAko
11060132 yaste bhayAbhayakaro.asuradevachamvoH
11060133 svargAya sAdhuShu khaleShvitarAya bhUman
11060134 padaH punAtu bhagavanbhajatAmaghaM naH
11060141 nasyotagAva iva yasya vashe bhavanti
11060142 brahmAdayastanubhR^ito mithurardyamAnAH
11060143 kAlasya te prakR^itipUruShayoH parasya
11060144 shaM nastanotu charaNaH puruShottamasya
11060151 asyAsi heturudayasthitisaMyamAnAm
11060152 avyaktajIvamahatAmapi kAlamAhuH
11060153 so.ayaM triNAbhirakhilApachaye pravR^ittaH
11060154 kAlo gabhIraraya uttamapUruShastvam
11060161 tvattaH pumAnsamadhigamya yayAsya vIryaM
11060162 dhatte mahAntamiva garbhamamoghavIryaH
11060163 so.ayaM tayAnugata Atmana ANDakoshaM
11060164 haimaM sasarja bahirAvaraNairupetam
11060171 tattasthUShashcha jagatashcha bhavAnadhIsho
11060172 yanmAyayotthaguNavikriyayopanItAn
11060173 arthA~njuShannapi hR^iShIkapate na lipto
11060174 ye.anye svataH parihR^itAdapi bibhyati sma
11060181 smAyAvalokalavadarshitabhAvahAri
11060182 bhrUmaNDalaprahitasauratamantrashauNDaiH
11060183 patnyastu ShoDashasahasramana~NgabANair
11060184 yasyendriyaM vimathituM karaNairna vibhvyaH
11060191 vibhvyastavAmR^itakathodavahAstrilokyAH
11060192 pAdAvanejasaritaH shamalAni hantum
11060193 AnushravaM shrutibhira~Nghrijama~Ngasa~Ngais
11060194 tIrthadvayaM shuchiShadasta upaspR^ishanti
11060200 shrIbAdarAyaNiruvAcha
11060201 ityabhiShTUya vibudhaiH seshaH shatadhR^itirharim
11060203 abhyabhAShata govindaM praNamyAmbaramAshritaH
11060210 shrIbrahmovAcha
11060211 bhUmerbhArAvatArAya purA vij~nApitaH prabho
11060213 tvamasmAbhirasheShAtmantattathaivopapAditam
11060221 dharmashcha sthApitaH satsu satyasandheShu vai tvayA
11060223 kIrtishcha dikShu vikShiptA sarvalokamalApahA
11060231 avatIrya yadorvaMshe bibhradrUpamanuttamam
11060233 karmANyuddAmavR^ittAni hitAya jagato.akR^ithAH
11060241 yAni te charitAnIsha manuShyAH sAdhavaH kalau
11060243 shR^iNvantaH kIrtayantashcha tariShyantya~njasA tamaH
11060251 yaduvaMshe.avatIrNasya bhavataH puruShottama
11060253 sharachChataM vyatIyAya pa~nchaviMshAdhikaM prabho
11060261 nAdhunA te.akhilAdhAra devakAryAvasheShitam
11060263 kulaM cha viprashApena naShTaprAyamabhUdidam
11060271 tataH svadhAma paramaM vishasva yadi manyase
11060273 salokAllokapAlAnnaH pAhi vaikuNThaki~NkarAn
11060280 shrIbhagavAnuvAcha
11060281 avadhAritametanme yadAttha vibudheshvara
11060283 kR^itaM vaH kAryamakhilaM bhUmerbhAro.avatAritaH
11060291 tadidaM yAdavakulaM vIryashauryashriyoddhatam
11060293 lokaM jighR^ikShadruddhaM me velayeva mahArNavaH
11060301 yadyasaMhR^itya dR^iptAnAM yadUnAM vipulaM kulam
11060303 gantAsmyanena loko.ayamudvelena vina~NkShyati
11060311 idAnIM nAsha ArabdhaH kulasya dvijashApajaH
11060313 yAsyAmi bhavanaM brahmannetadante tavAnagha
11060320 shrIshuka uvAcha
11060321 ityukto lokanAthena svayambhUH praNipatya tam
11060323 saha devagaNairdevaH svadhAma samapadyata
11060331 atha tasyAM mahotpAtAndvAravatyAM samutthitAn
11060333 vilokya bhagavAnAha yaduvR^iddhAnsamAgatAn
11060340 shrIbhagavAnuvAcha
11060341 ete vai sumahotpAtA vyuttiShThantIha sarvataH
11060343 shApashcha naH kulasyAsIdbrAhmaNebhyo duratyayaH
11060351 na vastavyamihAsmAbhirjijIviShubhirAryakAH
11060353 prabhAsaM sumahatpuNyaM yAsyAmo.adyaiva mA chiram
11060361 yatra snAtvA dakShashApAdgR^ihIto yakShmaNodurAT
11060363 vimuktaH kilbiShAtsadyo bheje bhUyaH kalodayam
11060371 vayaM cha tasminnAplutya tarpayitvA pitR^InsurAn
11060373 bhojayitvoShijo viprAnnAnAguNavatAndhasA
11060381 teShu dAnAni pAtreShu shraddhayoptvA mahAnti vai
11060383 vR^ijinAni tariShyAmo dAnairnaubhirivArNavam
11060390 shrIshuka uvAcha
11060391 evaM bhagavatAdiShTA yAdavAH kurunandana
11060393 gantuM kR^itadhiyastIrthaM syandanAnsamayUyujan
11060401 tannirIkShyoddhavo rAjanshrutvA bhagavatoditam
11060403 dR^iShTvAriShTAni ghorANi nityaM kR^iShNamanuvrataH
11060411 vivikta upasa~Ngamya jagatAmIshvareshvaram
11060413 praNamya shirisA pAdau prA~njalistamabhAShata
11060420 shrIuddhava uvAcha
11060421 devadevesha yogesha puNyashravaNakIrtana
11060423 saMhR^ityaitatkulaM nUnaM lokaM santyakShyate bhavAn
11060425 viprashApaM samartho.api pratyahanna yadIshvaraH
11060431 nAhaM tavA~NghrikamalaM kShaNArdhamapi keshava
11060433 tyaktuM samutsahe nAtha svadhAma naya mAmapi
11060441 tava vikrIDitaM kR^iShNa nR^inAM paramama~Ngalam
11060443 karNapIyUShamAsAdya tyajantyanyaspR^ihAM janAH
11060451 shayyAsanATanasthAna snAnakrIDAshanAdiShu
11060453 kathaM tvAM priyamAtmAnaM vayaM bhaktAstyajema hi
11060461 tvayopabhuktasraggandha vAso.ala~NkAracharchitAH
11060463 uchChiShTabhojino dAsAstava mAyAM jayema hi
11060471 vAtavasanA ya R^iShayaH shramaNA UrdhramanthinaH
11060473 brahmAkhyaM dhAma te yAnti shAntAH sannyAsIno.amalAH
11060481 vayaM tviha mahAyoginbhramantaH karmavartmasu
11060483 tvadvArtayA tariShyAmastAvakairdustaraM tamaH
11060491 smarantaH kIrtayantaste kR^itAni gaditAni cha
11060493 gatyutsmitekShaNakShveli yannR^ilokaviDambanam
11060500 shrIshuka uvAcha
11060501 evaM vij~nApito rAjanbhagavAndevakIsutaH
11060503 ekAntinaM priyaM bhR^ityamuddhavaM samabhAShata
11070010 shrIbhagavAnuvAcha
11070011 yadAttha mAM mahAbhAga tachchikIrShitameva me
11070013 brahmA bhavo lokapAlAH svarvAsaM me.abhikA~NkShiNaH
11070021 mayA niShpAditaM hyatra devakAryamasheShataH
11070023 yadarthamavatIrNo.ahamaMshena brahmaNArthitaH
11070031 kulaM vai shApanirdagdhaM na~NkShyatyanyonyavigrahAt
11070033 samudraH saptame hyenAM purIM cha plAvayiShyati
11070041 yarhyevAyaM mayA tyakto loko.ayaM naShTama~NgalaH
11070043 bhaviShyatyachirAtsAdho kalinApi nirAkR^itaH
11070051 na vastavyaM tvayaiveha mayA tyakte mahItale
11070053 jano.abhadraruchirbhadra bhaviShyati kalau yuge
11070061 tvaM tu sarvaM parityajya snehaM svajanabandhuShu
11070063 mayyAveshya manaH saMyaksamadR^igvicharasva gAm
11070071 yadidaM manasA vAchA chakShurbhyAM shravaNAdibhiH
11070073 nashvaraM gR^ihyamANaM cha viddhi mAyAmanomayam
11070081 puMso.ayuktasya nAnArtho bhramaH sa guNadoShabhAk
11070083 karmAkarmavikarmeti guNadoShadhiyo bhidA
11070091 tasmAdyuktendriyagrAmo yuktachitta idamjagat
11070093 AtmanIkShasva vitatamAtmAnaM mayyadhIshvare
11070101 j~nAnavij~nAnasaMyukta AtmabhUtaH sharIriNAm
11070103 atmAnubhavatuShTAtmA nAntarAyairvihanyase
11070111 doShabuddhyobhayAtIto niShedhAnna nivartate
11070113 guNabuddhyA cha vihitaM na karoti yathArbhakaH
11070121 sarvabhUtasuhR^ichChAnto j~nAnavij~nAnanishchayaH
11070123 pashyanmadAtmakaM vishvaM na vipadyeta vai punaH
11070130 shrIshuka uvAcha
11070131 ityAdiShTo bhagavatA mahAbhAgavato nR^ipa
11070133 uddhavaH praNipatyAha tattvaM jij~nAsurachyutam
11070140 shrIuddhava uvAcha
11070141 yogesha yogavinyAsa yogAtmanyogasambhava
11070143 niHshreyasAya me proktastyAgaH sannyAsalakShaNaH
11070151 tyAgo.ayaM duShkaro bhUmankAmAnAM viShayAtmabhiH
11070153 sutarAM tvayi sarvAtmannabhaktairiti me matiH
11070161 so.ahaM mamAhamiti mUDhamatirvigADhas
11070162 tvanmAyayA virachitAtmani sAnubandhe
11070163 tattva~njasA nigaditaM bhavatA yathAhaM
11070164 saMsAdhayAmi bhagavannanushAdhi bhR^ityam
11070171 satyasya te svadR^isha Atmana Atmano.anyaM
11070172 vaktAramIsha vibudheShvapi nAnuchakShe
11070173 sarve vimohitadhiyastava mAyayeme
11070174 brahmAdayastanubhR^ito bahirarthabhAvAH
11070181 tasmAdbhavantamanavadyamanantapAraM
11070182 sarvaj~namIshvaramakuNThavikuNThadhiShNyam
11070183 nirviNNadhIrahamu he vR^ijinAbhitapto
11070184 nArAyaNaM narasakhaM sharaNaM prapadye
11070190 shrIbhagavAnuvAcha
11070191 prAyeNa manujA loke lokatattvavichakShaNAH
11070193 samuddharanti hyAtmAnamAtmanaivAshubhAshayAt
11070201 Atmano gururAtmaiva puruShasya visheShataH
11070203 yatpratyakShAnumAnAbhyAM shreyo.asAvanuvindate
11070211 puruShatve cha mAM dhIrAH sA~NkhyayogavishAradAH
11070213 AvistarAM prapashyanti sarvashaktyupabR^iMhitam
11070221 ekadvitrichatuspAdo bahupAdastathApadaH
11070223 bahvyaH santi puraH sR^iShTAstAsAM me pauruShI priyA
11070231 atra mAM mR^igayantyaddhA yuktA hetubhirIshvaram
11070233 gR^ihyamANairguNairli~NgairagrAhyamanumAnataH
11070241 atrApyudAharantImamitihAsaM purAtanam
11070243 avadhUtasya saMvAdaM yadoramitatejasaH
11070251 avadhUtaM dviyaM ka~nchichcharantamakutobhayam
11070253 kaviM nirIkShya taruNaM yaduH paprachCha dharmavit
11070260 shrIyaduruvAcha
11070261 kuto buddhiriyaM brahmannakartuH suvishAradA
11070263 yAmAsAdya bhavAllokaM vidvAMshcharati bAlavat
11070271 prAyo dharmArthakAmeShu vivitsAyAM cha mAnavAH
11070273 hetunaiva samIhanta AyuSho yashasaH shriyaH
11070281 tvaM tu kalpaH kavirdakShaH subhago.amR^itabhAShaNaH
11070283 na kartA nehase ki~nchijjaDonmattapishAchavat
11070291 janeShu dahyamAneShu kAmalobhadavAgninA
11070293 na tapyase.agninA mukto ga~NgAmbhaHstha iva dvipaH
11070301 tvaM hi naH pR^ichChatAM brahmannAtmanyAnandakAraNam
11070303 brUhi sparshavihInasya bhavataH kevalAtmanaH
11070310 shrIbhagavAnuvAcha
11070311 yadunaivaM mahAbhAgo brahmaNyena sumedhasA
11070313 pR^iShTaH sabhAjitaH prAha prashrayAvanataM dvijaH
11070320 shrIbrAhmaNa uvAcha
11070321 santi me guravo rAjanbahavo buddhyupashritAH
11070323 yato buddhimupAdAya mukto.aTAmIha tAnshR^iNu
11070331 pR^ithivI vAyurAkAshamApo.agnishchandramA raviH
11070333 kapoto.ajagaraH sindhuH pata~Ngo madhukR^idgajaH
11070341 madhuhA hariNo mInaH pi~NgalA kuraro.arbhakaH
11070343 kumArI sharakR^itsarpa UrNanAbhiH supeshakR^it
11070351 ete me guravo rAja~nchaturviMshatirAshritAH
11070353 shikShA vR^ittibhireteShAmanvashikShamihAtmanaH
11070361 yato yadanushikShAmi yathA vA nAhuShAtmaja
11070363 tattathA puruShavyAghra nibodha kathayAmi te
11070371 bhUtairAkramyamANo.api dhIro daivavashAnugaiH
11070373 tadvidvAnna chalenmArgAdanvashikShaM kShitervratam
11070381 shashvatparArthasarvehaH parArthaikAntasambhavaH
11070383 sAdhuH shikSheta bhUbhR^itto nagashiShyaH parAtmatAm
11070391 prANavR^ittyaiva santuShyenmunirnaivendriyapriyaiH
11070393 j~nAnaM yathA na nashyeta nAvakIryeta vA~NmanaH
11070401 viShayeShvAvishanyogI nAnAdharmeShu sarvataH
11070403 guNadoShavyapetAtmA na viShajjeta vAyuvat
11070411 pArthiveShviha deheShu praviShTastadguNAshrayaH
11070413 guNairna yujyate yogI gandhairvAyurivAtmadR^ik
11070421 antarhitashcha sthiraja~NgameShu brahmAtmabhAvena samanvayena
11070423 vyAptyAvyavachChedamasa~NgamAtmano munirnabhastvaM vitatasya bhAvayet
11070431 tejo.abannamayairbhAvairmeghAdyairvAyuneritaiH
11070433 na spR^ishyate nabhastadvatkAlasR^iShTairguNaiH pumAn
11070441 svachChaH prakR^ititaH snigdho mAdhuryastIrthabhUrnR^iNAm
11070443 muniH punAtyapAM mitramIkShopasparshakIrtanaiH
11070451 tejasvI tapasA dIpto durdharShodarabhAjanaH
11070453 sarvabhakShyo.api yuktAtmA nAdatte malamagnivat
11070461 kvachichChannaH kvachitspaShTa upAsyaH shreya ichChatAm
11070463 bhu~Nkte sarvatra dAtR^iNAM dahanprAguttarAshubham
11070471 svamAyayA sR^iShTamidaM sadasallakShaNaM vibhuH
11070473 praviShTa Iyate tattat svarUpo.agnirivaidhasi
11070481 visargAdyAH shmashAnAntA bhAvA dehasya nAtmanaH
11070483 kalAnAmiva chandrasya kAlenAvyaktavartmanA
11070491 kAlena hyoghavegena bhUtAnAM prabhavApyayau
11070493 nityAvapi na dR^ishyete Atmano.agneryathArchiShAm
11070501 guNairguNAnupAdatte yathAkAlaM vimu~nchati
11070503 na teShu yujyate yogI gobhirgA iva gopatiH
11070511 budhyate sve na bhedena vyaktistha iva tadgataH
11070513 lakShyate sthUlamatibhirAtmA chAvasthito.arkavat
11070521 nAtisnehaH prasa~Ngo vA kartavyaH kvApi kenachit
11070523 kurvanvindeta santApaM kapota iva dInadhIH
11070531 kapotaH kashchanAraNye kR^itanIDo vanaspatau
11070533 kapotyA bhAryayA sArdhamuvAsa katichitsamAH
11070541 kapotau snehaguNita hR^idayau gR^ihadharmiNau
11070543 dR^iShTiM dR^iShTyA~Ngama~Ngena buddhiM buddhyA babandhatuH
11070551 shayyAsanATanasthAna vArtAkrIDAshanAdikam
11070553 mithunIbhUya vishrabdhau cheraturvanarAjiShu
11070561 yaM yaM vA~nChati sA rAjantarpayantyanukampitA
11070563 taM taM samanayatkAmaM kR^ichChreNApyajitendriyaH
11070571 kapotI prathamaM garbhaM gR^ihNantI kAla Agate
11070573 aNDAni suShuve nIDe stapatyuH sannidhau satI
11070581 teShu kAle vyajAyanta rachitAvayavA hareH
11070583 shaktibhirdurvibhAvyAbhiH komalA~NgatanUruhAH
11070591 prajAH pupuShatuH prItau dampatI putravatsalau
11070593 shR^iNvantau kUjitaM tAsAM nirvR^itau kalabhAShitaiH
11070601 tAsAM patatraiH susparshaiH kUjitairmugdhacheShTitaiH
11070603 pratyudgamairadInAnAM pitarau mudamApatuH
11070611 snehAnubaddhahR^idayAvanyonyaM viShNumAyayA
11070613 vimohitau dInadhiyau shishUnpupuShatuH prajAH
11070621 ekadA jagmatustAsAmannArthaM tau kuTumbinau
11070623 paritaH kAnane tasminnarthinau cheratushchiram
11070631 dR^iShTvA tAnlubdhakaH kashchidyadR^ichChAto vanecharaH
11070633 jagR^ihe jAlamAtatya charataH svAlayAntike
11070641 kapotashcha kapotI cha prajApoShe sadotsukau
11070643 gatau poShaNamAdAya svanIDamupajagmatuH
11070651 kapotI svAtmajAnvIkShya bAlakAnjAlasaMvR^itAn
11070653 tAnabhyadhAvatkroshantI kroshato bhR^ishaduHkhitA
11070661 sAsakR^itsnehaguNitA dInachittAjamAyayA
11070663 svayaM chAbadhyata shichA baddhAnpashyantyapasmR^itiH
11070671 kapotaH svAtmajAnbaddhAnAtmano.apyadhikAnpriyAn
11070673 bhAryAM chAtmasamAM dIno vilalApAtiduHkhitaH
11070681 aho me pashyatApAyamalpapuNyasya durmateH
11070683 atR^iptasyAkR^itArthasya gR^ihastraivargiko hataH
11070691 anurUpAnukUlA cha yasya me patidevatA
11070693 shUnye gR^ihe mAM santyajya putraiH svaryAti sAdhubhiH
11070701 so.ahaM shUnye gR^ihe dIno mR^itadAro mR^itaprajaH
11070703 jijIviShe kimarthaM vA vidhuro duHkhajIvitaH
11070711 tAMstathaivAvR^itAnshigbhirmR^ityugrastAnvicheShTataH
11070713 svayaM cha kR^ipaNaH shikShu pashyannapyabudho.apatat
11070721 taM labdhvA lubdhakaH krUraH kapotaM gR^ihamedhinam
11070723 kapotakAnkapotIM cha siddhArthaH prayayau gR^iham
11070731 evaM kuTumbyashAntAtmA dvandvArAmaH patatrivat
11070733 puShNankuTumbaM kR^ipaNaH sAnubandho.avasIdati
11070741 yaH prApya mAnuShaM lokaM muktidvAramapAvR^itam
11070743 gR^iheShu khagavatsaktastamArUDhachyutaM viduH
11080010 shrIbrAhmaNa uvAcha
11080011 sukhamaindriyakaM rAjansvarge naraka eva cha
11080013 dehinAM yadyathA duHkhaM tasmAnnechCheta tadbudhaH
11080021 grAsaM sumR^iShTaM virasaM mahAntaM stokameva vA
11080023 yadR^ichChayaivApatitaM grasedAjagaro.akriyaH
11080031 shayItAhAni bhUrINi nirAhAro.anupakramaH
11080033 yadi nopanayedgrAso mahAhiriva diShTabhuk
11080041 ojaHsahobalayutaM bibhraddehamakarmakam
11080043 shayAno vItanidrashcha nehetendriyavAnapi
11080051 muniH prasannagambhIro durvigAhyo duratyayaH
11080053 anantapAro hyakShobhyaH stimitoda ivArNavaH
11080061 samR^iddhakAmo hIno vA nArAyaNaparo muniH
11080063 notsarpeta na shuShyeta saridbhiriva sAgaraH
11080071 dR^iShTvA striyaM devamAyAM tadbhAvairajitendriyaH
11080073 pralobhitaH patatyandhe tamasyagnau pata~Ngavat
11080081 yoShiddhiraNyAbharaNAmbarAdi dravyeShu mAyArachiteShu mUDhaH
11080083 pralobhitAtmA hyupabhogabuddhyA pata~Ngavannashyati naShTadR^iShTiH
11080091 stokaM stokaM grasedgrAsaM deho varteta yAvatA
11080093 gR^ihAnahiMsannAtiShThedvR^ittiM mAdhukarIM muniH
11080101 aNubhyashcha mahadbhyashcha shAstrebhyaH kushalo naraH
11080103 sarvataH sAramAdadyAtpuShpebhya iva ShaTpadaH
11080111 sAyantanaM shvastanaM vA na sa~NgR^ihNIta bhikShitam
11080113 pANipAtrodarAmatro makShikeva na sa~NgrahI
11080121 sAyantanaM shvastanaM vA na sa~NgR^ihNIta bhikShukaH
11080123 makShikA iva sa~NgR^ihNansaha tena vinashyati
11080131 padApi yuvatIM bhikShurna spR^isheddAravImapi
11080133 spR^ishankarIva badhyeta kariNyA a~Ngasa~NgataH
11080141 nAdhigachChetstriyaM prAj~naH karhichinmR^ityumAtmanaH
11080143 balAdhikaiH sa hanyeta gajairanyairgajo yathA
11080151 na deyaM nopabhogyaM cha lubdhairyadduHkhasa~nchitam
11080153 bhu~Nkte tadapi tachchAnyo madhuhevArthavinmadhu
11080161 suduHkhopArjitairvittairAshAsAnAM gR^ihAshiShaH
11080163 madhuhevAgrato bhu~Nkte yatirvai gR^ihamedhinAm
11080171 grAmyagItaM na shR^iNuyAdyatirvanacharaH kvachit
11080173 shikSheta hariNAdbaddhAnmR^igayorgItamohitAt
11080181 nR^ityavAditragItAni juShangrAmyANi yoShitAm
11080183 AsAM krIDanako vashya R^iShyashR^i~Ngo mR^igIsutaH
11080191 jihvayAtipramAthinyA jano rasavimohitaH
11080193 mR^ityumR^ichChatyasadbuddhirmInastu baDishairyathA
11080201 indriyANi jayantyAshu nirAhArA manIShiNaH
11080203 varjayitvA tu rasanaM tannirannasya vardhate
11080211 tAvajjitendriyo na syAdvijitAnyendriyaH pumAn
11080213 na jayedrasanaM yAvajjitaM sarvaM jite rase
11080221 pi~NgalA nAma veshyAsIdvidehanagare purA
11080223 tasyA me shikShitaM ki~nchinnibodha nR^ipanandana
11080231 sA svairiNyekadA kAntaM sa~Nketa upaneShyatI
11080233 abhUtkAle bahirdvAre bibhratI rUpamuttamam
11080241 mArga AgachChato vIkShya puruShAnpuruSharShabha
11080243 tAnshulkadAnvittavataH kAntAnmene.arthakAmukI
11080251 AgateShvapayAteShu sA sa~NketopajIvinI
11080253 apyanyo vittavAnko.api mAmupaiShyati bhUridaH
11080261 evaM durAshayA dhvasta nidrA dvAryavalambatI
11080263 nirgachChantI pravishatI nishIthaM samapadyata
11080271 tasyA vittAshayA shuShyad vaktrAyA dInachetasaH
11080273 nirvedaH paramo jaj~ne chintAhetuH sukhAvahaH
11080281 tasyA nirviNNachittAyA gItaM shR^iNu yathA mama
11080283 nirveda AshApAshAnAM puruShasya yathA hyasiH
11080291 na hya~NgAjAtanirvedo dehabandhaM jihAsati
11080293 yathA vij~nAnarahito manujo mamatAM nR^ipa
11080300 pi~NgalovAcha
11080301 aho me mohavitatiM pashyatAvijitAtmanaH
11080303 yA kAntAdasataH kAmaM kAmaye yena bAlishA
11080311 santaM samIpe ramaNaM ratipradaM vittapradaM nityamimaM vihAya
11080313 akAmadaM duHkhabhayAdhishoka mohapradaM tuchChamahaM bhaje.aj~nA
11080321 aho mayAtmA paritApito vR^ithA sA~NketyavR^ittyAtivigarhyavArtayA
11080323 straiNAnnarAdyArthatR^iSho.anushochyAtkrItena vittaM ratimAtmanechChatI
11080331 yadasthibhirnirmitavaMshavaMsya
11080332 sthUNaM tvachA romanakhaiH pinaddham
11080333 kSharannavadvAramagArametad
11080334 viNmUtrapUrNaM madupaiti kAnyA
11080341 videhAnAM pure hyasminnahamekaiva mUDhadhIH
11080343 yAnyamichChantyasatyasmAdAtmadAtkAmamachyutAt
11080351 suhR^itpreShThatamo nAtha AtmA chAyaM sharIriNAm
11080353 taM vikrIyAtmanaivAhaM rame.anena yathA ramA
11080361 kiyatpriyaM te vyabhajankAmA ye kAmadA narAH
11080363 Adyantavanto bhAryAyA devA vA kAlavidrutAH
11080371 nUnaM me bhagavAnprIto viShNuH kenApi karmaNA
11080373 nirvedo.ayaM durAshAyA yanme jAtaH sukhAvahaH
11080381 maivaM syurmandabhAgyAyAH kleshA nirvedahetavaH
11080383 yenAnubandhaM nirhR^itya puruShaH shamamR^ichChati
11080391 tenopakR^itamAdAya shirasA grAmyasa~NgatAH
11080393 tyaktvA durAshAH sharaNaM vrajAmi tamadhIshvaram
11080401 santuShTA shraddadhatyetadyathAlAbhena jIvatI
11080403 viharAmyamunaivAhamAtmanA ramaNena vai
11080411 saMsArakUpe patitaM viShayairmuShitekShaNam
11080413 grastaM kAlAhinAtmAnaM ko.anyastrAtumadhIshvaraH
11080421 Atmaiva hyAtmano goptA nirvidyeta yadAkhilAt
11080423 apramatta idaM pashyedgrastaM kAlAhinA jagat
11080430 shrIbrAhmaNa uvAcha
11080431 evaM vyavasitamatirdurAshAM kAntatarShajAm
11080433 ChittvopashamamAsthAya shayyAmupavivesha sA
11080441 AshA hi paramaM duHkhaM nairAshyaM paramaM sukham
11080443 yathA sa~nChidya kAntAshAM sukhaM suShvApa pi~NgalA
11090010 shrIbrAhmaNa uvAcha
11090011 parigraho hi duHkhAya yadyatpriyatamaM nR^iNAm
11090013 anantaM sukhamApnoti tadvidvAnyastvaki~nchanaH
11090021 sAmiShaM kuraraM jaghnurbalino.anye nirAmiShAH
11090023 tadAmiShaM parityajya sa sukhaM samavindata
11090031 na me mAnApamAnau sto na chintA gehaputriNAm
11090033 AtmakrIDa AtmaratirvicharAmIha bAlavat
11090041 dvAveva chintayA muktau paramAnanda Aplutau
11090043 yo vimugdho jaDo bAlo yo guNebhyaH paraM gataH
11090051 kvachitkumArI tvAtmAnaM vR^iNAnAngR^ihamAgatAn
11090053 svayaM tAnarhayAmAsa kvApi yAteShu bandhuShu
11090061 teShAmabhyavahArArthaM shAlInrahasi pArthiva
11090063 avaghnantyAH prakoShThasthAshchakruH sha~NkhAH svanaM mahat
11090071 sA tajjugupsitaM matvA mahatI vR^iIDitA tataH
11090073 babha~njaikaikashaH sha~NkhAndvau dvau pANyorasheShayat
11090081 ubhayorapyabhUdghoSho hyavaghnantyAH svasha~NkhayoH
11090083 tatrApyekaM nirabhidadekasmAnnAbhavaddhvaniH
11090091 anvashikShamimaM tasyA upadeshamarindama
11090093 lokAnanucharannetAnlokatattvavivitsayA
11090101 vAse bahUnAM kalaho bhavedvArtA dvayorapi
11090103 eka eva vasettasmAtkumAryA iva ka~NkaNaH
11090111 mana ekatra saMyu~njyAjjitashvAso jitAsanaH
11090113 vairAgyAbhyAsayogena dhriyamANamatandritaH
11090121 yasminmano labdhapadaM yadetachChanaiH shanairmu~nchati karmareNUn
11090123 sattvena vR^iddhena rajastamashcha vidhUya nirvANamupaityanindhanam
11090131 tadaivamAtmanyavaruddhachitto na veda ki~nchidbahirantaraM vA
11090133 yatheShukAro nR^ipatiM vrajantamiShau gatAtmA na dadarsha pArshve
11090141 ekachAryaniketaH syAdapramatto guhAshayaH
11090143 alakShyamANa AchArairmunireko.alpabhAShaNaH
11090151 gR^ihArambho hi duHkhAya viphalashchAdhruvAtmanaH
11090153 sarpaH parakR^itaM veshma pravishya sukhamedhate
11090161 eko nArAyaNo devaH pUrvasR^iShTaM svamAyayA
11090163 saMhR^itya kAlakalayA kalpAnta idamIshvaraH
11090165 eka evAdvitIyo.abhUdAtmAdhAro.akhilAshrayaH
11090171 kAlenAtmAnubhAvena sAmyaM nItAsu shaktiShu
11090173 sattvAdiShvAdipuruShaH pradhAnapuruSheshvaraH
11090181 parAvarANAM parama Aste kaivalyasaMj~nitaH
11090183 kevalAnubhavAnanda sandoho nirupAdhikaH
11090191 kevalAtmAnubhAvena svamAyAM triguNAtmikAm
11090193 sa~NkShobhayansR^ijatyAdau tayA sUtramarindama
11090201 tAmAhustriguNavyaktiM sR^ijantIM vishvatomukham
11090203 yasminprotamidaM vishvaM yena saMsarate pumAn
11090211 yathorNanAbhirhR^idayAdUrNAM santatya vaktrataH
11090213 tayA vihR^itya bhUyastAM grasatyevaM maheshvaraH
11090221 yatra yatra mano dehI dhArayetsakalaM dhiyA
11090223 snehAddveShAdbhayAdvApi yAti tattatsvarUpatAm
11090231 kITaH peshaskR^itaM dhyAyankuDyAM tena praveshitaH
11090233 yAti tatsAtmatAM rAjanpUrvarUpamasantyajan
11090241 evaM gurubhya etebhya eShA me shikShitA matiH
11090243 svAtmopashikShitAM buddhiM shR^iNu me vadataH prabho
11090251 deho gururmama viraktivivekahetur
11090252 bibhratsma sattvanidhanaM satatArtyudarkam
11090253 tattvAnyanena vimR^ishAmi yathA tathApi
11090254 pArakyamityavasito vicharAmyasa~NgaH
11090261 jAyAtmajArthapashubhR^ityagR^ihAptavargAn
11090262 puShnAti yatpriyachikIrShayA vitanvan
11090263 svAnte sakR^ichChramavaruddhadhanaH sa dehaH
11090264 sR^iShTvAsya bIjamavasIdati vR^ikShadharmaH
11090271 jihvaikato.amumapakarShati karhi tarShA
11090272 shishno.anyatastvagudaraM shravaNaM kutashchit
11090273 ghrANo.anyatashchapaladR^ikkva cha karmashaktir
11090274 bahvyaH sapatnya iva gehapatiM lunanti
11090281 sR^iShTvA purANi vividhAnyajayAtmashaktyA
11090282 vR^ikShAnsarIsR^ipapashUnkhagadandashUkAn
11090283 taistairatuShTahR^idayaH puruShaM vidhAya
11090284 brahmAvalokadhiShaNaM mudamApa devaH
11090291 labdhvA sudurlabhamidaM bahusambhavAnte
11090292 mAnuShyamarthadamanityamapIha dhIraH
11090293 tUrNaM yateta na patedanumR^ityu yAvan
11090294 niHshreyasAya viShayaH khalu sarvataH syAt
11090301 evaM sa~njAtavairAgyo vij~nAnAloka Atmani
11090303 vicharAmi mahImetAM muktasa~Ngo.anaha~NkR^itaH
11090311 na hyekasmAdgurorj~nAnaM susthiraM syAtsupuShkalam
11090313 brahmaitadadvitIyaM vai gIyate bahudharShibhiH
11090320 shrIbhagavAnuvAcha
11090321 ityuktvA sa yaduM viprastamAmantrya gabhIradhIH
11090323 vanditaH svarchito rAj~nA yayau prIto yathAgatam
11090331 avadhUtavachaH shrutvA pUrveShAM naH sa pUrvajaH
11090333 sarvasa~NgavinirmuktaH samachitto babhUva ha
11100010 shrIbhagavAnuvAcha
11100011 mayoditeShvavahitaH svadharmeShu madAshrayaH
11100013 varNAshramakulAchAramakAmAtmA samAcharet
11100021 anvIkSheta vishuddhAtmA dehinAM viShayAtmanAm
11100023 guNeShu tattvadhyAnena sarvArambhaviparyayam
11100031 suptasya viShayAloko dhyAyato vA manorathaH
11100033 nAnAtmakatvAdviphalastathA bhedAtmadhIrguNaiH
11100041 nivR^ittaM karma seveta pravR^ittaM matparastyajet
11100043 jij~nAsAyAM sampravR^itto nAdriyetkarmachodanAm
11100051 yamAnabhIkShNaM seveta niyamAnmatparaH kvachit
11100053 madabhij~naM guruM shAntamupAsIta madAtmakam
11100061 amAnyamatsaro dakSho nirmamo dR^iDhasauhR^idaH
11100063 asatvaro.arthajij~nAsuranasUyuramoghavAk
11100071 jAyApatyagR^ihakShetra svajanadraviNAdiShu
11100073 udAsInaH samaM pashyansarveShvarthamivAtmanaH
11100081 vilakShaNaH sthUlasUkShmAddehAdAtmekShitA svadR^ik
11100083 yathAgnirdAruNo dAhyAddAhako.anyaH prakAshakaH
11100091 nirodhotpattyaNubR^ihan nAnAtvaM tatkR^itAnguNAn
11100093 antaH praviShTa Adhatta evaM dehaguNAnparaH
11100101 yo.asau guNairvirachito deho.ayaM puruShasya hi
11100103 saMsArastannibandho.ayaM puMso vidyA chChidAtmanaH
11100111 tasmAjjij~nAsayAtmAnamAtmasthaM kevalaM param
11100113 sa~Ngamya nirasedetadvastubuddhiM yathAkramam
11100121 AchAryo.araNirAdyaH syAdantevAsyuttarAraNiH
11100123 tatsandhAnaM pravachanaM vidyAsandhiH sukhAvahaH
11100131 vaishAradI sAtivishuddhabuddhirdhunoti mAyAM guNasamprasUtAm
11100133 gunAMshcha sandahya yadAtmametatsvayaM cha shAMyatyasamidyathAgniH
11100141 athaiShAmkarmakartR^INAM bhoktR^INAM sukhaduHkhayoH
11100143 nAnAtvamatha nityatvaM lokakAlAgamAtmanAm
11100151 manyase sarvabhAvAnAM saMsthA hyautpattikI yathA
11100153 tattadAkR^itibhedena jAyate bhidyate cha dhIH
11100161 evamapya~Nga sarveShAM dehinAM dehayogataH
11100163 kAlAvayavataH santi bhAvA janmAdayo.asakR^it
11100171 tatrApi karmaNAM karturasvAtantryaM cha lakShyate
11100173 bhoktushcha duHkhasukhayoH ko nvartho vivashaM bhajet
11100181 na dehinAM sukhaM ki~nchidvidyate viduShAmapi
11100183 tathA cha duHkhaM mUDhAnAM vR^ithAha~NkaraNaM param
11100191 yadi prAptiM vighAtaM cha jAnanti sukhaduHkhayoH
11100193 te.apyaddhA na viduryogaM mR^ityurna prabhavedyathA
11100201 ko.anvarthaH sukhayatyenaM kAmo vA mR^ityurantike
11100203 AghAtaM nIyamAnasya vadhyasyeva na tuShTidaH
11100211 shrutaM cha dR^iShTavadduShTaM spardhAsUyAtyayavyayaiH
11100213 bahvantarAyakAmatvAtkR^iShivachchApi niShphalam
11100221 antarAyairavihito yadi dharmaH svanuShThitaH
11100223 tenApi nirjitaM sthAnaM yathA gachChati tachChR^iNu
11100231 iShTveha devatA yaj~naiH svarlokaM yAti yAj~nikaH
11100233 bhu~njIta devavattatra bhogAndivyAnnijArjitAn
11100241 svapuNyopachite shubhre vimAna upagIyate
11100243 gandharvairviharanmadhye devInAM hR^idyaveShadhR^ik
11100251 strIbhiH kAmagayAnena ki~NkinIjAlamAlinA
11100253 krIDanna vedAtmapAtaM surAkrIDeShu nirvR^itaH
11100261 tAvatsa modate svarge yAvatpuNyaM samApyate
11100263 kShINapunyaH patatyarvAganichChankAlachAlitaH
11100271 yadyadharmarataH sa~NgAdasatAM vAjitendriyaH
11100273 kAmAtmA kR^ipaNo lubdhaH straiNo bhUtavihiMsakaH
11100281 pashUnavidhinAlabhya pretabhUtagaNAnyajan
11100283 narakAnavasho janturgatvA yAtyulbaNaM tamaH
11100291 karmANi duHkhodarkANi kurvandehena taiH punaH
11100293 dehamAbhajate tatra kiM sukhaM martyadharmiNaH
11100301 lokAnAM lokapAlAnAM madbhayaM kalpajIvinAm
11100303 brahmaNo.api bhayaM matto dviparArdhaparAyuShaH
11100311 guNAH sR^ijanti karmANi guNo.anusR^ijate guNAn
11100313 jIvastu guNasaMyukto bhu~Nkte karmaphalAnyasau
11100321 yAvatsyAdguNavaiShamyaM tAvannAnAtvamAtmanaH
11100323 nAnAtvamAtmano yAvatpAratantryaM tadaiva hi
11100331 yAvadasyAsvatantratvaM tAvadIshvarato bhayam
11100333 ya etatsamupAsIraMste muhyanti shuchArpitAH
11100341 kAla AtmAgamo lokaH svabhAvo dharma eva cha
11100343 iti mAM bahudhA prAhurguNavyatikare sati
11100350 shrIuddhava uvAcha
11100351 guNeShu vartamAno.api dehajeShvanapAvR^itaH
11100353 guNairna badhyate dehI badhyate vA kathaM vibho
11100361 kathaM varteta viharetkairvA j~nAyeta lakShaNaiH
11100363 kiM bhu~njItota visR^ijechChayItAsIta yAti vA
11100371 etadachyuta me brUhi prashnaM prashnavidAM vara
11100373 nityabaddho nityamukta eka eveti me bhramaH
11110010 shrIbhagavAnuvAcha
11110011 baddho mukta iti vyAkhyA guNato me na vastutaH
11110013 guNasya mAyAmUlatvAnna me mokSho na bandhanam
11110021 shokamohau sukhaM duHkhaM dehApattishcha mAyayA
11110023 svapno yathAtmanaH khyAtiH saMsR^itirna tu vAstavI
11110031 vidyAvidye mama tanU viddhyuddhava sharIriNAm
11110033 mokShabandhakarI Adye mAyayA me vinirmite
11110041 ekasyaiva mamAMshasya jIvasyaiva mahAmate
11110043 bandho.asyAvidyayAnAdirvidyayA cha tathetaraH
11110051 atha baddhasya muktasya vailakShaNyaM vadAmi te
11110053 viruddhadharmiNostAta sthitayorekadharmiNi
11110061 suparNAvetau sadR^ishau sakhAyau yadR^ichChayaitau kR^itanIDau cha vR^ikShe
11110063 ekastayoH khAdati pippalAnnamanyo niranno.api balena bhUyAn
11110071 AtmAnamanyaM cha sa veda vidvAnapippalAdo na tu pippalAdaH
11110073 yo.avidyayA yuksa tu nityabaddho vidyAmayo yaH sa tu nityamuktaH
11110081 dehastho.api na dehastho vidvAnsvapnAdyathotthitaH
11110083 adehastho.api dehasthaH kumatiH svapnadR^igyathA
11110091 indriyairindriyArtheShu guNairapi guNeShu cha
11110093 gR^ihyamANeShvahaM kuryAnna vidvAnyastvavikriyaH
11110101 daivAdhIne sharIre.asminguNabhAvyena karmaNA
11110103 vartamAno.abudhastatra kartAsmIti nibadhyate
11110111 evaM viraktaH shayana AsanATanamajjane
11110113 darshanasparshanaghrANa bhojanashravaNAdiShu
11110115 na tathA badhyate vidvAntatra tatrAdayanguNAn
11110121 prakR^itistho.apyasaMsakto yathA khaM savitAnilaH
11110123 vaishAradyekShayAsa~Nga shitayA ChinnasaMshayaH
11110125 pratibuddha iva svapnAnnAnAtvAdvinivartate
11110141 yasya syurvItasa~NkalpAH prANendriyarnanodhiyAm
11110143 vR^ittayaH sa vinirmukto dehastho.api hi tadguNaiH
11110151 yasyAtmA hiMsyate hiMsrairyena ki~nchidyadR^ichChayA
11110153 archyate vA kvachittatra na vyatikriyate budhaH
11110161 na stuvIta na nindeta kurvataH sAdhvasAdhu vA
11110163 vadato guNadoShAbhyAM varjitaH samadR^i~NmuniH
11110171 na kuryAnna vadetki~nchinna dhyAyetsAdhvasAdhu vA
11110173 AtmArAmo.anayA vR^ittyA vicharejjaDavanmuniH
11110181 shabdabrahmaNi niShNAto na niShNAyAtpare yadi
11110183 shramastasya shramaphalo hyadhenumiva rakShataH
11110191 gAM dugdhadohAmasatIM cha bhAryAM dehaM parAdhInamasatprajAM cha
11110193 vittaM tvatIrthIkR^itama~Nga vAchaM hInAM mayA rakShati duHkhaduHkhI
11110201 yasyAM na me pAvanama~Nga karma sthityudbhavaprANanirodhamasya
11110203 lIlAvatArepsitajanma vA syAdvandhyAM giraM tAM bibhR^iyAnna dhIraH
11110211 evaM jij~nAsayApohya nAnAtvabhramamAtmani
11110213 upArameta virajaM mano mayyarpya sarvage
11110221 yadyanIsho dhArayituM mano brahmaNi nishchalam
11110223 mayi sarvANi karmANi nirapekShaH samAchara
11110231 shraddhAlurmatkathAH shR^iNvansubhadrA lokapAvanIH
11110233 gAyannanusmarankarma janma chAbhinayanmuhuH
11110241 madarthe dharmakAmArthAnAcharanmadapAshrayaH
11110243 labhate nishchalAM bhaktiM mayyuddhava sanAtane
11110251 satsa~NgalabdhayA bhaktyA mayi mAM sa upAsitA
11110253 sa vai me darshitaM sadbhira~njasA vindate padam
11110260 shrIuddhava uvAcha
11110261 sAdhustavottamashloka mataH kIdR^igvidhaH prabho
11110263 bhaktistvayyupayujyeta kIdR^ishI sadbhirAdR^itA
11110271 etanme puruShAdhyakSha lokAdhyakSha jagatprabho
11110273 praNatAyAnuraktAya prapannAya cha kathyatAm
11110281 tvaM brahma paramaM vyoma puruShaH prakR^iteH paraH
11110283 avatIrno.asi bhagavansvechChopAttapR^ithagvapuH
11110290 shrIbhagavAnuvAcha
11110291 kR^ipAlurakR^itadrohastitikShuH sarvadehinAm
11110293 satyasAro.anavadyAtmA samaH sarvopakArakaH
11110301 kAmairahatadhIrdAnto mR^iduH shuchiraki~nchanaH
11110303 anIho mitabhukShAntaH sthiro machCharaNo muniH
11110311 apramatto gabhIrAtmA dhR^itimA~njitaShaDguNaH
11110313 amAnI mAnadaH kalyo maitraH kAruNikaH kaviH
11110321 Aj~nAyaivaM guNAndoShAnmayAdiShTAnapi svakAn
11110323 dharmAnsantyajya yaH sarvAnmAM bhajeta sa tu sattamaH
11110331 j~nAtvAj~nAtvAtha ye vai mAM yAvAnyashchAsmi yAdR^ishaH
11110333 bhajantyananyabhAvena te me bhaktatamA matAH
11110341 malli~Ngamadbhaktajana darshanasparshanArchanam
11110343 paricharyA stutiH prahva guNakarmAnukIrtanam
11110351 matkathAshravaNe shraddhA madanudhyAnamuddhava
11110353 sarvalAbhopaharaNaM dAsyenAtmanivedanam
11110361 majjanmakarmakathanaM mama parvAnumodanam
11110363 gItatANDavavAditra goShThIbhirmadgR^ihotsavaH
11110371 yAtrA balividhAnaM cha sarvavArShikaparvasu
11110373 vaidikI tAntrikI dIkShA madIyavratadhAraNam
11110381 mamArchAsthApane shraddhA svataH saMhatya chodyamaH
11110383 udyAnopavanAkrIDa puramandirakarmaNi
11110391 sammArjanopalepAbhyAM sekamaNDalavartanaiH
11110393 gR^ihashushrUShaNaM mahyaM dAsavadyadamAyayA
11110401 amAnitvamadambhitvaM kR^itasyAparikIrtanam
11110403 api dIpAvalokaM me nopayu~njyAnniveditam
11110411 yadyadiShTatamaM loke yachchAtipriyamAtmanaH
11110413 tattannivedayenmahyaM tadAnantyAya kalpate
11110421 sUryo.agnirbrAhmaNA gAvo vaiShNavaH khaM marujjalam
11110423 bhUrAtmA sarvabhUtAni bhadra pUjApadAni me
11110431 sUrye tu vidyayA trayyA haviShAgnau yajeta mAm
11110433 Atithyena tu viprAgrye goShva~Nga yavasAdinA
11110441 vaiShNave bandhusatkR^ityA hR^idi khe dhyAnaniShThayA
11110443 vAyau mukhyadhiyA toye dravyaistoyapuraHsaraiH
11110451 sthaNDile mantrahR^idayairbhogairAtmAnamAtmani
11110453 kShetraj~naM sarvabhUteShu samatvena yajeta mAm
11110461 dhiShNyeShvityeShu madrUpaM sha~NkhachakragadAmbujaiH
11110463 yuktaM chaturbhujaM shAntaM dhyAyannarchetsamAhitaH
11110471 iShTApUrtena mAmevaM yo yajeta samAhitaH
11110473 labhate mayi sadbhaktiM matsmR^itiH sAdhusevayA
11110481 prAyeNa bhaktiyogena satsa~Ngena vinoddhava
11110483 nopAyo vidyate samyakprAyaNaM hi satAmaham
11110491 athaitatparamaM guhyaM shR^iNvato yadunandana
11110493 sugopyamapi vakShyAmi tvaM me bhR^ityaH suhR^itsakhA
11120010 shrIbhagavAnuvAcha
11120011 na rodhayati mAM yogo na sA~NkhyaM dharma eva cha
11120013 na svAdhyAyastapastyAgo neShTApUrtaM na dakShiNA
11120021 vratAni yaj~nashChandAMsi tIrthAni niyamA yamAH
11120023 yathAvarundhe satsa~NgaH sarvasa~NgApaho hi mAm
11120031 satsa~Ngena hi daiteyA yAtudhAnA mR^igAH khagAH
11120033 gandharvApsaraso nAgAH siddhAshchAraNaguhyakAH
11120041 vidyAdharA manuShyeShu vaishyAH shUdrAH striyo.antyajAH
11120043 rajastamaHprakR^itayastasmiMstasminyuge yuge
11120051 bahavo matpadaM prAptAstvAShTrakAyAdhavAdayaH
11120053 vR^iShaparvA balirbANo mayashchAtha vibhIShaNaH
11120061 sugrIvo hanumAnR^ikSho gajo gR^idhro vaNikpathaH
11120063 vyAdhaH kubjA vraje gopyo yaj~napatnyastathApare
11120071 te nAdhItashrutigaNA nopAsitamahattamAH
11120073 avratAtaptatapasaH matsa~NgAnmAmupAgatAH
11120081 kevalena hi bhAvena gopyo gAvo nagA mR^igAH
11120083 ye.anye mUDhadhiyo nAgAH siddhA mAmIyura~njasA
11120091 yaM na yogena sA~Nkhyena dAnavratatapo.adhvaraiH
11120093 vyAkhyAsvAdhyAyasannyAsaiH prApnuyAdyatnavAnapi
11120101 rAmeNa sArdhaM mathurAM praNIte shvAphalkinA mayyanuraktachittAH
11120103 vigADhabhAvena na me viyoga tIvrAdhayo.anyaM dadR^ishuH sukhAya
11120111 tAstAH kShapAH preShThatamena nItA mayaiva vR^indAvanagochareNa
11120113 kShaNArdhavattAH punara~Nga tAsAM hInA mayA kalpasamA babhUvuH
11120121 tA nAvidanmayyanuSha~Ngabaddha dhiyaH svamAtmAnamadastathedam
11120123 yathA samAdhau munayo.abdhitoye nadyaH praviShTA iva nAmarUpe
11120131 matkAmA ramaNaM jAramasvarUpavido.abalAH
11120133 brahma mAM paramaM prApuH sa~NgAchChatasahasrashaH
11120141 tasmAttvamuddhavotsR^ijya chodanAM pratichodanAm
11120143 pravR^ittiM cha nivR^ittiM cha shrotavyaM shrutameva cha
11120151 mAmekameva sharaNamAtmAnaM sarvadehinAm
11120153 yAhi sarvAtmabhAvena mayA syA hyakutobhayaH
11120160 shrIuddhava uvAcha
11120161 saMshayaH shR^iNvato vAchaM tava yogeshvareshvara
11120163 na nivartata Atmastho yena bhrAmyati me manaH
11120170 shrIbhagavAnuvAcha
11120171 sa eSha jIvo vivaraprasUtiH prANena ghoSheNa guhAM praviShTaH
11120173 manomayaM sUkShmamupetya rUpaM mAtrA svaro varNa iti sthaviShThaH
11120181 yathAnalaH khe.anilabandhuruShmA balena dAruNyadhimathyamAnaH
11120183 aNuH prajAto haviShA samedhate tathaiva me vyaktiriyaM hi vANI
11120191 evaM gadiH karma gatirvisargo ghrANo raso dR^iksparshaH shrutishcha
11120193 sa~Nkalpavij~nAnamathAbhimAnaH sUtraM rajaHsattvatamovikAraH
11120201 ayaM hi jIvastrivR^idabjayoniravyakta eko vayasA sa AdyaH
11120203 vishliShTashaktirbahudheva bhAti bIjAni yoniM pratipadya yadvat
11120211 yasminnidaM protamasheShamotaM paTo yathA tantuvitAnasaMsthaH
11120213 ya eSha saMsArataruH purANaH karmAtmakaH puShpaphale prasUte
11120221 dve asya bIje shatamUlastrinAlaH pa~nchaskandhaH pa~ncharasaprasUtiH
11120223 dashaikashAkho dvisuparNanIDastrivalkalo dviphalo.arkaM praviShTaH
11120231 adanti chaikaM phalamasya gR^idhrA grAmecharA ekamaraNyavAsAH
11120233 haMsA ya ekaM bahurUpamijyairmAyAmayaM veda sa veda vedam
11120241 evaM gurUpAsanayaikabhaktyA vidyAkuThAreNa shitena dhIraH
11120243 vivR^ishchya jIvAshayamapramattaH sampadya chAtmAnamatha tyajAstram
11130010 shrIbhagavAnuvAcha
11130011 sattvaM rajastama iti guNA buddherna chAtmanaH
11130013 sattvenAnyatamau hanyAtsattvaM sattvena chaiva hi
11130021 sattvAddharmo bhavedvR^iddhAtpuMso madbhaktilakShaNaH
11130023 sAttvikopAsayA sattvaM tato dharmaH pravartate
11130031 dharmo rajastamo hanyAtsattvavR^iddhiranuttamaH
11130033 Ashu nashyati tanmUlo hyadharma ubhaye hate
11130041 Agamo.apaH prajA deshaH kAlaH karma cha janma cha
11130043 dhyAnaM mantro.atha saMskAro dashaite guNahetavaH
11130051 tattatsAttvikamevaiShAM yadyadvR^iddhAH prachakShate
11130053 nindanti tAmasaM tattadrAjasaM tadupekShitam
11130061 sAttvikAnyeva seveta pumAnsattvavivR^iddhaye
11130063 tato dharmastato j~nAnaM yAvatsmR^itirapohanam
11130071 veNusa~NgharShajo vahnirdagdhvA shAmyati tadvanam
11130073 evaM guNavyatyayajo dehaH shAmyati tatkriyaH
11130080 shrIuddhava uvAcha
11130081 vidanti martyAH prAyeNa viShayAnpadamApadAm
11130083 tathApi bhu~njate kR^iShNa tatkathaM shvakharAjavat
11130090 shrIbhagavAnuvAcha
11130091 ahamityanyathAbuddhiH pramattasya yathA hR^idi
11130093 utsarpati rajo ghoraM tato vaikArikaM manaH
11130101 rajoyuktasya manasaH sa~NkalpaH savikalpakaH
11130103 tataH kAmo guNadhyAnAdduHsahaH syAddhi durmateH
11130111 karoti kAmavashagaH karmANyavijitendriyaH
11130113 duHkhodarkANi sampashyanrajovegavimohitaH
11130121 rajastamobhyAM yadapi vidvAnvikShiptadhIH punaH
11130123 atandrito mano yu~njandoShadR^iShTirna sajjate
11130131 apramatto.anuyu~njIta mano mayyarpaya~nChanaiH
11130133 anirviNNo yathAkAlaM jitashvAso jitAsanaH
11130141 etAvAnyoga AdiShTo machChiShyaiH sanakAdibhiH
11130143 sarvato mana AkR^iShya mayyaddhAveshyate yathA
11130150 shrIuddhava uvAcha
11130151 yadA tvaM sanakAdibhyo yena rUpeNa keshava
11130153 yogamAdiShTavAnetadrUpamichChAmi veditum
11130160 shrIbhagavAnuvAcha
11130161 putrA hiraNyagarbhasya mAnasAH sanakAdayaH
11130163 paprachChuH pitaraM sUkShmAM yogasyaikAntikImgatim
11130170 sanakAdaya UchuH
11130171 guNeShvAvishate cheto guNAshchetasi cha prabho
11130173 kathamanyonyasantyAgo mumukShoratititIrShoH
11130180 shrIbhagavAnuvAcha
11130181 evaM pR^iShTo mahAdevaH svayambhUrbhUtabhAvanaH
11130183 dhyAyamAnaH prashnabIjaM nAbhyapadyata karmadhIH
11130191 sa mAmachintayaddevaH prashnapAratitIrShayA
11130193 tasyAhaM haMsarUpeNa sakAshamagamaM tadA
11130201 dR^iShTvA mAmta upavrajya kR^itva pAdAbhivandanam
11130203 brahmANamagrataH kR^itvA paprachChuH ko bhavAniti
11130211 ityahaM munibhiH pR^iShTastattvajij~nAsubhistadA
11130213 yadavochamahaM tebhyastaduddhava nibodha me
11130221 vastuno yadyanAnAtva AtmanaH prashna IdR^ishaH
11130223 kathaM ghaTeta vo viprA vakturvA me ka AshrayaH
11130231 pa~nchAtmakeShu bhUteShu samAneShu cha vastutaH
11130233 ko bhavAniti vaH prashno vAchArambho hyanarthakaH
11130241 manasA vachasA dR^iShTyA gR^ihyate.anyairapIndriyaiH
11130243 ahameva na matto.anyaditi budhyadhvama~njasA
11130251 guNeShvAvishate cheto guNAshchetasi cha prajAH
11130253 jIvasya deha ubhayaM guNAshcheto madAtmanaH
11130261 guNeShu chAvishachchittamabhIkShNaM guNasevayA
11130263 guNAshcha chittaprabhavA madrUpa ubhayaM tyajet
11130271 jAgratsvapnaH suShuptaM cha guNato buddhivR^ittayaH
11130273 tAsAM vilakShaNo jIvaH sAkShitvena vinishchitaH
11130281 yarhi saMsR^itibandho.ayamAtmano guNavR^ittidaH
11130283 mayi turye sthito jahyAttyAgastadguNachetasAm
11130291 aha~NkArakR^itaM bandhamAtmano.arthaviparyayam
11130293 vidvAnnirvidya saMsAra chintAM turye sthitastyajet
11130301 yAvannAnArthadhIH puMso na nivarteta yuktibhiH
11130303 jAgartyapi svapannaj~naH svapne jAgaraNaM yathA
11130311 asattvAdAtmano.anyeShAM bhAvAnAM tatkR^itA bhidA
11130313 gatayo hetavashchAsya mR^iShA svapnadR^isho yathA
11130321 yo jAgare bahiranukShaNadharmiNo.arthAn
11130322 bhu~Nkte samastakaraNairhR^idi tatsadR^ikShAn
11130323 svapne suShupta upasaMharate sa ekaH
11130324 smR^ityanvayAttriguNavR^ittidR^igindriyeshaH
11130331 evaM vimR^ishya guNato manasastryavasthA
11130332 manmAyayA mayi kR^itA iti nishchitArthAH
11130333 sa~nChidya hArdamanumAnasaduktitIkShNa
11130334 j~nAnAsinA bhajata mAkhilasaMshayAdhim
11130341 IkSheta vibhramamidaM manaso vilAsaM
11130342 dR^iShTaM vinaShTamatilolamalAtachakram
11130343 vij~nAnamekamurudheva vibhAti mAyA
11130344 svapnastridhA guNavisargakR^ito vikalpaH
11130351 dR^iShTimtataH pratinivartya nivR^ittatR^iShNas
11130352 tUShNIM bhavennijasukhAnubhavo nirIhaH
11130353 sandR^ishyate kva cha yadIdamavastubuddhyA
11130354 tyaktaM bhramAya na bhavetsmR^itirAnipAtAt
11130361 dehaM cha nashvaramavasthitamutthitaM vA
11130362 siddho na pashyati yato.adhyagamatsvarUpam
11130363 daivAdapetamatha daivavashAdupetaM
11130364 vAso yathA parikR^itaM madirAmadAndhaH
11130371 deho.api daivavashagaH khalu karma yAvat
11130372 svArambhakaM pratisamIkShata eva sAsuH
11130373 taM saprapa~nchamadhirUDhasamAdhiyogaH
11130374 svApnaM punarna bhajate pratibuddhavastuH
11130381 mayaitaduktaM vo viprA guhyaM yatsA~NkhyayogayoH
11130383 jAnIta mAgataM yaj~naM yuShmaddharmavivakShayA
11130391 ahaM yogasya sA~Nkhyasya satyasyartasya tejasaH
11130393 parAyaNaM dvijashreShThAH shriyaH kIrterdamasya cha
11130401 mAM bhajanti guNAH sarve nirguNaM nirapekShakam
11130403 suhR^idaM priyamAtmAnaM sAmyAsa~NgAdayo.aguNAH
11130411 iti me ChinnasandehA munayaH sanakAdayaH
11130413 sabhAjayitvA parayA bhaktyAgR^iNata saMstavaiH
11130421 tairahaM pUjitaH saMyaksaMstutaH paramarShibhiH
11130423 pratyeyAya svakaM dhAma pashyataH parameShThinaH
11140010 shrIuddhava uvAcha
11140011 vadanti kR^iShNa shreyAMsi bahUni brahmavAdinaH
11140013 teShAM vikalpaprAdhAnyamutAho ekamukhyatA
11140021 bhavatodAhR^itaH svAminbhaktiyogo.anapekShitaH
11140023 nirasya sarvataH sa~NgaM yena tvayyAvishenmanaH
11140030 shrIbhagavAnuvAcha
11140031 kAlena naShTA pralaye vANIyaM vedasaMj~nitA
11140033 mayAdau brahmaNe proktA dharmo yasyAM madAtmakaH
11140041 tena proktA svaputrAya manave pUrvajAya sA
11140043 tato bhR^igvAdayo.agR^ihNansapta brahmamaharShayaH
11140051 tebhyaH pitR^ibhyastatputrA devadAnavaguhyakAH
11140053 manuShyAH siddhagandharvAH savidyAdharachAraNAH
11140061 kindevAH kinnarA nAgA rakShaHkimpuruShAdayaH
11140063 bahvyasteShAM prakR^itayo rajaHsattvatamobhuvaH
11140071 yAbhirbhUtAni bhidyante bhUtAnAM patayastathA
11140073 yathAprakR^iti sarveShAM chitrA vAchaH sravanti hi
11140081 evaM prakR^itivaichitryAdbhidyante matayo nR^iNAm
11140083 pAramparyeNa keShA~nchitpAShaNDamatayo.apare
11140091 manmAyAmohitadhiyaH puruShAH puruSharShabha
11140093 shreyo vadantyanekAntaM yathAkarma yathAruchi
11140101 dharmameke yashashchAnye kAmaM satyaM damaM shamam
11140103 anye vadanti svArthaM vA aishvaryaM tyAgabhojanam
11140105 kechidyaj~naM tapo dAnaM vratAni niyamAnyamAn
11140111 Adyantavanta evaiShAM lokAH karmavinirmitAH
11140113 duHkhodarkAstamoniShThAH kShudrA mandAH shuchArpitAH
11140121 mayyarpitAtmanaH sabhya nirapekShasya sarvataH
11140123 mayAtmanA sukhaM yattatkutaH syAdviShayAtmanAm
11140131 aki~nchanasya dAntasya shAntasya samachetasaH
11140133 mayA santuShTamanasaH sarvAH sukhamayA dishaH
11140141 na pArameShThyaM na mahendradhiShNyaM
11140142 na sArvabhaumaM na rasAdhipatyam
11140143 na yogasiddhIrapunarbhavaM vA
11140144 mayyarpitAtmechChati madvinAnyat
11140151 na tathA me priyatama Atmayonirna sha~NkaraH
11140153 na cha sa~NkarShaNo na shrIrnaivAtmA cha yathA bhavAn
11140161 nirapekShaM muniM shAntaM nirvairaM samadarshanam
11140163 anuvrajAmyahaM nityaM pUyeyetya~NghrireNubhiH
11140171 niShki~nchanA mayyanuraktachetasaH shAntA mahAnto.akhilajIvavatsalAH
11140173 kAmairanAlabdhadhiyo juShanti te yannairapekShyaM na viduH sukhaM mama
11140181 bAdhyamAno.api madbhakto viShayairajitendriyaH
11140183 prAyaH pragalbhayA bhaktyA viShayairnAbhibhUyate
11140191 yathAgniH susamR^iddhArchiH karotyedhAMsi bhasmasAt
11140193 tathA madviShayA bhaktiruddhavainAMsi kR^itsnashaH
11140201 na sAdhayati mAM yogo na sA~NkhyaM dharma uddhava
11140203 na svAdhyAyastapastyAgo yathA bhaktirmamorjitA
11140211 bhaktyAhamekayA grAhyaH shraddhayAtmA priyaH satAm
11140213 bhaktiH punAti manniShThA shvapAkAnapi sambhavAt
11140221 dharmaH satyadayopeto vidyA vA tapasAnvitA
11140223 madbhaktyApetamAtmAnaM na samyakprapunAti hi
11140231 kathaM vinA romaharShaM dravatA chetasA vinA
11140233 vinAnandAshrukalayA shudhyedbhaktyA vinAshayaH
11140241 vAggadgadA dravate yasya chittaM rudatyabhIkShNaM hasati kvachichcha
11140243 vilajja udgAyati nR^ityate cha madbhaktiyukto bhuvanaM punAti
11140251 yathAgninA hema malaM jahAti dhmAtaM punaH svaM bhajate cha rUpam
11140253 AtmA cha karmAnushayaM vidhUya madbhaktiyogena bhajatyatho mAm
11140261 yathA yathAtmA parimR^ijyate.asau matpuNyagAthAshravaNAbhidhAnaiH
11140263 tathA tathA pashyati vastu sUkShmaM chakShuryathaivA~njanasamprayuktam
11140271 viShayAndhyAyatashchittaM viShayeShu viShajjate
11140273 mAmanusmaratashchittaM mayyeva pravilIyate
11140281 tasmAdasadabhidhyAnaM yathA svapnamanoratham
11140283 hitvA mayi samAdhatsva mano madbhAvabhAvitam
11140291 strINAM strIsa~NginAM sa~NgaM tyaktvA dUrata AtmavAn
11140293 kSheme vivikta AsInashchintayenmAmatandritaH
11140301 na tathAsya bhavetklesho bandhashchAnyaprasa~NgataH
11140303 yoShitsa~NgAdyathA puMso yathA tatsa~Ngisa~NgataH
11140310 shrIuddhava uvAcha
11140311 yathA tvAmaravindAkSha yAdR^ishaM vA yadAtmakam
11140313 dhyAyenmumukShuretanme dhyAnaM tvaM vaktumarhasi
11140320 shrIbhagavAnuvAcha
11140321 sama Asana AsInaH samakAyo yathAsukham
11140323 hastAvutsa~Nga AdhAya svanAsAgrakR^itekShaNaH
11140331 prANasya shodhayenmArgaM pUrakumbhakarechakaiH
11140333 viparyayeNApi shanairabhyasennirjitendriyaH
11140341 hR^idyavichChinamoMkAraM ghaNTAnAdaM bisorNavat
11140343 prANenodIrya tatrAtha punaH saMveshayetsvaram
11140351 evaM praNavasaMyuktaM prANameva samabhyaset
11140353 dashakR^itvastriShavaNaM mAsAdarvAgjitAnilaH
11140361 hR^itpuNDarIkamantaHsthamUrdhvanAlamadhomukham
11140363 dhyAtvordhvamukhamunnidramaShTapatraM sakarNikam
11140371 karNikAyAM nyasetsUrya somAgnInuttarottaram
11140373 vahnimadhye smaredrUpaM mamaitaddhyAnama~Ngalam
11140381 samaM prashAntaM sumukhaM dIrghachAruchaturbhujam
11140383 suchArusundaragrIvaM sukapolaM shuchismitam
11140391 samAnakarNavinyasta sphuranmakarakuNDalam
11140393 hemAmbaraM ghanashyAmaM shrIvatsashrIniketanam
11140401 sha~NkhachakragadApadma vanamAlAvibhUShitam
11140403 nUpurairvilasatpAdaM kaustubhaprabhayA yutam
11140411 dyumatkirITakaTaka kaTisUtrA~NgadAyutam
11140413 sarvA~NgasundaraM hR^idyaM prasAdasumukhekShanam
11140421 sukumAramabhidhyAyetsarvA~NgeShu mano dadhat
11140423 indriyANIndriyArthebhyo manasAkR^iShya tanmanaH
11140425 buddhyA sArathinA dhIraH praNayenmayi sarvataH
11140431 tatsarvavyApakaM chittamAkR^iShyaikatra dhArayet
11140433 nAnyAni chintayedbhUyaH susmitaM bhAvayenmukham
11140441 tatra labdhapadaM chittamAkR^iShya vyomni dhArayet
11140443 tachcha tyaktvA madAroho na ki~nchidapi chintayet
11140451 evaM samAhitamatirmAmevAtmAnamAtmani
11140453 vichaShTe mayi sarvAtma~njyotirjyotiShi saMyutam
11140461 dhyAnenetthaM sutIvreNa yu~njato yogino manaH
11140463 saMyAsyatyAshu nirvANaM dravya j~nAnakriyAbhramaH
11150010 shrIbhagavAnuvAcha
11150011 jitendriyasya yuktasya jitashvAsasya yoginaH
11150013 mayi dhArayatashcheta upatiShThanti siddhayaH
11150020 shrIuddhava uvAcha
11150021 kayA dhAraNayA kA svitkathaM vA siddhirachyuta
11150023 kati vA siddhayo brUhi yoginAM siddhido bhavAn
11150030 shrIbhagavAnuvAcha
11150031 siddhayo.aShTAdasha proktA dhAraNA yogapAragaiH
11150033 tAsAmaShTau matpradhAnA dashaiva guNahetavaH
11150041 aNimA mahimA mUrterlaghimA prAptirindriyaiH
11150043 prAkAmyaM shrutadR^iShTeShu shaktipreraNamIshitA
11150051 guNeShvasa~Ngo vashitA yatkAmastadavasyati
11150053 etA me siddhayaH saumya aShTAvautpattikA matAH
11150061 anUrmimattvaM dehe.asmindUrashravaNadarshanam
11150063 manojavaH kAmarUpaM parakAyapraveshanam
11150071 svachChandamR^ityurdevAnAM sahakrIDAnudarshanam
11150073 yathAsa~NkalpasaMsiddhirAj~nApratihatA gatiH
11150081 trikAlaj~natvamadvandvaM parachittAdyabhij~natA
11150083 agnyarkAmbuviShAdInAM pratiShTambho.aparAjayaH
11150091 etAshchoddeshataH proktA yogadhAraNasiddhayaH
11150093 yayA dhAraNayA yA syAdyathA vA syAnnibodha me
11150101 bhUtasUkShmAtmani mayi tanmAtraM dhArayenmanaH
11150103 aNimAnamavApnoti tanmAtropAsako mama
11150111 mahattattvAtmani mayi yathAsaMsthaM mano dadhat
11150113 mahimAnamavApnoti bhUtAnAM cha pR^ithakpR^ithak
11150121 paramANumaye chittaM bhUtAnAM mayi ra~njayan
11150123 kAlasUkShmArthatAM yogI laghimAnamavApnuyAt
11150131 dhArayanmayyahaMtattve mano vaikArike.akhilam
11150133 sarvendriyANAmAtmatvaM prAptiM prApnoti manmanAH
11150141 mahatyAtmani yaH sUtre dhArayenmayi mAnasam
11150143 prAkAmyaM pArameShThyaM me vindate.avyaktajanmanaH
11150151 viShNau tryadhIshvare chittaM dhArayetkAlavigrahe
11150153 sa IshitvamavApnoti kShetraj~nakShetrachodanAm
11150161 nArAyaNe turIyAkhye bhagavachChabdashabdite
11150163 mano mayyAdadhadyogI maddharmA vashitAmiyAt
11150171 nirguNe brahmaNi mayi dhArayanvishadaM manaH
11150173 paramAnandamApnoti yatra kAmo.avasIyate
11150181 shvetadvIpapatau chittaM shuddhe dharmamaye mayi
11150183 dhAraya~nChvetatAM yAti ShaDUrmirahito naraH
11150191 mayyAkAshAtmani prANe manasA ghoShamudvahan
11150193 tatropalabdhA bhUtAnAM haMso vAchaH shR^iNotyasau
11150201 chakShustvaShTari saMyojya tvaShTAramapi chakShuShi
11150203 mAM tatra manasA dhyAyanvishvaM pashyati dUrataH
11150211 mano mayi susaMyojya dehaM tadanuvAyunA
11150213 maddhAraNAnubhAvena tatrAtmA yatra vai manaH
11150221 yadA mana upAdAya yadyadrUpaM bubhUShati
11150223 tattadbhavenmanorUpaM madyogabalamAshrayaH
11150231 parakAyaM vishansiddha AtmAnaM tatra bhAvayet
11150233 piNDaM hitvA vishetprANo vAyubhUtaH ShaDa~Nghrivat
11150241 pArShNyApIDya gudaM prANaM hR^iduraHkaNThamUrdhasu
11150243 Aropya brahmarandhreNa brahma nItvotsR^ijettanum
11150251 vihariShyansurAkrIDe matsthaM sattvaM vibhAvayet
11150253 vimAnenopatiShThanti sattvavR^ittIH surastriyaH
11150261 yathA sa~NkalpayedbuddhyA yadA vA matparaH pumAn
11150263 mayi satye mano yu~njaMstathA tatsamupAshnute
11150271 yo vai madbhAvamApanna IshiturvashituH pumAn
11150273 kutashchinna vihanyeta tasya chAj~nA yathA mama
11150281 madbhaktyA shuddhasattvasya yogino dhAraNAvidaH
11150283 tasya traikAlikI buddhirjanmamR^ityUpabR^iMhitA
11150291 agnyAdibhirna hanyeta muneryogamayaM vapuH
11150293 madyogashAntachittasya yAdasAmudakaM yathA
11150301 madvibhUtIrabhidhyAyanshrIvatsAstravibhUShitAH
11150303 dhvajAtapatravyajanaiH sa bhavedaparAjitaH
11150311 upAsakasya mAmevaM yogadhAraNayA muneH
11150313 siddhayaH pUrvakathitA upatiShThantyasheShataH
11150321 jitendriyasya dAntasya jitashvAsAtmano muneH
11150323 maddhAraNAM dhArayataH kA sA siddhiH sudurlabhA
11150331 antarAyAnvadantyetA yu~njato yogamuttamam
11150333 mayA sampadyamAnasya kAlakShapaNahetavaH
11150341 janmauShadhitapomantrairyAvatIriha siddhayaH
11150343 yogenApnoti tAH sarvA nAnyairyogagatiM vrajet
11150351 sarvAsAmapi siddhInAM hetuH patirahaM prabhuH
11150353 ahaM yogasya sA~Nkhyasya dharmasya brahmavAdinAm
11150361 ahamAtmAntaro bAhyo.anAvR^itaH sarvadehinAm
11150363 yathA bhUtAni bhUteShu bahirantaH svayaM tathA
11160010 shrIuddhava uvAcha
11160011 tvaM brahma paramaM sAkShAdanAdyantamapAvR^itam
11160013 sarveShAmapi bhAvAnAM trANasthityapyayodbhavaH
11160021 uchchAvacheShu bhUteShu durj~neyamakR^itAtmabhiH
11160023 upAsate tvAM bhagavanyAthAtathyena brAhmaNAH
11160031 yeShu yeShu cha bhUteShu bhaktyA tvAM paramarShayaH
11160033 upAsInAH prapadyante saMsiddhiM tadvadasva me
11160041 gUDhashcharasi bhUtAtmA bhUtAnAM bhUtabhAvana
11160043 na tvAM pashyanti bhUtAni pashyantaM mohitAni te
11160051 yAH kAshcha bhUmau divi vai rasAyAM vibhUtayo dikShu mahAvibhUte
11160053 tA mahyamAkhyAhyanubhAvitAste namAmi te tIrthapadA~Nghripadmam
11160060 shrIbhagavAnuvAcha
11160061 evametadahaM pR^iShTaH prashnaM prashnavidAM vara
11160063 yuyutsunA vinashane sapatnairarjunena vai
11160071 j~nAtvA j~nAtivadhaM garhyamadharmaM rAjyahetukam
11160073 tato nivR^itto hantAhaM hato.ayamiti laukikaH
11160081 sa tadA puruShavyAghro yuktyA me pratibodhitaH
11160083 abhyabhAShata mAmevaM yathA tvaM raNamUrdhani
11160091 ahamAtmoddhavAmIShAM bhUtAnAM suhR^idIshvaraH
11160093 ahaM sarvANi bhUtAni teShAM sthityudbhavApyayaH
11160101 ahaM gatirgatimatAM kAlaH kalayatAmaham
11160103 gunANAM chApyahaM sAmyaM guNinyautpattiko guNaH
11160111 guNinAmapyahaM sUtraM mahatAM cha mahAnaham
11160113 sUkShmANAmapyahaM jIvo durjayAnAmahaM manaH
11160121 hiraNyagarbho vedAnAM mantrANAM praNavastrivR^it
11160123 akSharANAmakAro.asmi padAni chChandusAmaham
11160131 indro.ahaM sarvadevAnAM vasUnAmasmi havyavAT
11160133 AdityAnAmahaM viShNU rudrANAM nIlalohitaH
11160141 brahmarShINAM bhR^igurahaM rAjarShINAmahaM manuH
11160143 devarShINAM nArado.ahaM havirdhAnyasmi dhenuShu
11160151 siddheshvarANAM kapilaH suparNo.ahaM patatriNAm
11160153 prajApatInAM dakSho.ahaM pitR^INAmahamaryamA
11160161 mAM viddhyuddhava daityAnAM prahlAdamasureshvaram
11160163 somaM nakShatrauShadhInAM dhaneshaM yakSharakShasAm
11160171 airAvataM gajendrANAM yAdasAM varuNaM prabhum
11160173 tapatAM dyumatAM sUryaM manuShyANAM cha bhUpatim
11160181 uchchaiHshravAstura~NgANAM dhAtUnAmasmi kA~nchanam
11160183 yamaH saMyamatAM chAhamsarpANAmasmi vAsukiH
11160191 nAgendrANAmananto.ahaM mR^igendraH shR^i~NgidaMShTriNAm
11160193 AshramANAmahaM turyo varNAnAM prathamo.anagha
11160201 tIrthAnAM srotasAM ga~NgA samudraH sarasAmaham
11160203 AyudhAnAM dhanurahaM tripuraghno dhanuShmatAm
11160211 dhiShNyAnAmasmyahaM merurgahanAnAM himAlayaH
11160213 vanaspatInAmashvattha oShadhInAmahaM yavaH
11160221 purodhasAM vasiShTho.ahaM brahmiShThAnAM bR^ihaspatiH
11160223 skando.ahaM sarvasenAnyAmagraNyAM bhagavAnajaH
11160231 yaj~nAnAM brahmayaj~no.ahaM vratAnAmavihiMsanam
11160233 vAyvagnyarkAmbuvAgAtmA shuchInAmapyahaM shuchiH
11160241 yogAnAmAtmasaMrodho mantro.asmi vijigIShatAm
11160243 AnvIkShikI kaushalAnAM vikalpaH khyAtivAdinAm
11160251 strINAM tu shatarUpAhaM puMsAM svAyambhuvo manuH
11160253 nArAyaNo munInAM cha kumAro brahmachAriNAm
11160261 dharmANAmasmi sannyAsaH kShemANAmabahirmatiH
11160263 guhyAnAM sunR^itaM maunaM mithunAnAmajastvaham
11160271 saMvatsaro.asmyanimiShAmR^itUnAM madhumAdhavau
11160273 mAsAnAM mArgashIrSho.ahaM nakShatrANAM tathAbhijit
11160281 ahaM yugAnAM cha kR^itaM dhIrANAM devalo.asitaH
11160283 dvaipAyano.asmi vyAsAnAM kavInAM kAvya AtmavAn
11160291 vAsudevo bhagavatAM tvaM tu bhAgavateShvaham
11160293 kimpuruShAnAM hanumAnvidyAdhrANAM sudarshanaH
11160301 ratnAnAM padmarAgo.asmi padmakoshaH supeshasAm
11160303 kusho.asmi darbhajAtInAM gavyamAjyaM haviHShvaham
11160311 vyavasAyinAmahaM lakShmIH kitavAnAM ChalagrahaH
11160313 titikShAsmi titikShUNAM sattvaM sattvavatAmaham
11160321 ojaH saho balavatAM karmAhaM viddhi sAtvatAm
11160323 sAtvatAM navamUrtInAmAdimUrtirahaM parA
11160331 vishvAvasuH pUrvachittirgandharvApsarasAmaham
11160333 bhUdharANAmahaM sthairyaM gandhamAtramahaM bhuvaH
11160341 apAM rasashcha paramastejiShThAnAM vibhAvasuH
11160343 prabhA sUryendutArANAM shabdo.ahaM nabhasaH paraH
11160351 brahmaNyAnAM balirahaM vIrANAmahamarjunaH
11160353 bhUtAnAM sthitirutpattirahaM vai pratisa~NkramaH
11160361 gatyuktyutsargopAdAnamAnandasparshalakShanam
11160363 AsvAdashrutyavaghrANamahaM sarvendriyendriyam
11160371 pR^ithivI vAyurAkAsha Apo jyotirahaM mahAn
11160373 vikAraH puruSho.avyaktaM rajaH sattvaM tamaH param
11160375 ahametatprasa~NkhyAnaM j~nAnaM tattvavinishchayaH
11160381 mayeshvareNa jIvena guNena guNinA vinA
11160383 sarvAtmanApi sarveNa na bhAvo vidyate kvachit
11160391 sa~NkhyAnaM paramANUnAM kAlena kriyate mayA
11160393 na tathA me vibhUtInAM sR^ijato.aNDAni koTishaH
11160401 tejaH shrIH kIrtiraishvaryaM hrIstyAgaH saubhagaM bhagaH
11160403 vIryaM titikShA vij~nAnaM yatra yatra sa me.aMshakaH
11160411 etAste kIrtitAH sarvAH sa~NkShepeNa vibhUtayaH
11160413 manovikArA evaite yathA vAchAbhidhIyate
11160421 vAchaM yachCha mano yachCha prANAnyachChedriyANi cha
11160423 AtmAnamAtmanA yachCha na bhUyaH kalpase.adhvane
11160431 yo vai vA~NmanasI saMyagasaMyachChandhiyA yatiH
11160433 tasya vrataM tapo dAnaM sravatyAmaghaTAmbuvat
11160441 tasmAdvacho manaH prANAnniyachChenmatparAyaNaH
11160443 madbhaktiyuktayA buddhyA tataH parisamApyate
11170010 shrIuddhava uvAcha
11170011 yastvayAbhihitaH pUrvaM dharmastvadbhaktilakShaNaH
11170013 varNAshamAchAravatAM sarveShAM dvipadAmapi
11170021 yathAnuShThIyamAnena tvayi bhaktirnR^iNAM bhavet
11170023 svadharmeNAravindAkSha tanmamAkhyAtumarhasi
11170031 purA kila mahAbAho dharmaM paramakaM prabho
11170033 yattena haMsarUpeNa brahmaNe.abhyAttha mAdhava
11170041 sa idAnIM sumahatA kAlenAmitrakarshana
11170043 na prAyo bhavitA martya loke prAganushAsitaH
11170051 vaktA kartAvitA nAnyo dharmasyAchyuta te bhuvi
11170053 sabhAyAmapi vairi~nchyAM yatra mUrtidharAH kalAH
11170061 kartrAvitrA pravaktrA cha bhavatA madhusUdana
11170063 tyakte mahItale deva vinaShTaM kaH pravakShyati
11170071 tattvaM naH sarvadharmaj~na dharmastvadbhaktilakShaNaH
11170073 yathA yasya vidhIyeta tathA varNaya me prabho
11170080 shrIshuka uvAcha
11170081 itthaM svabhR^ityamukhyena pR^iShTaH sa bhagavAnhariH
11170083 prItaH kShemAya martyAnAM dharmAnAha sanAtanAn
11170090 shrIbhagavAnuvAcha
11170091 dharmya eSha tava prashno naiHshreyasakaro nR^iNAm
11170093 varNAshramAchAravatAM tamuddhava nibodha me
11170101 Adau kR^itayuge varNo nR^iNAM haMsa iti smR^itaH
11170103 kR^itakR^ityAH prajA jAtyA tasmAtkR^itayugaM viduH
11170111 vedaH praNava evAgre dharmo.ahaM vR^iSharUpadhR^ik
11170113 upAsate taponiShThA haMsaM mAM muktakilbiShAH
11170121 tretAmukhe mahAbhAga prANAnme hR^idayAttrayI
11170123 vidyA prAdurabhUttasyA ahamAsaM trivR^inmakhaH
11170131 viprakShatriyaviTshUdrA mukhabAhUrupAdajAH
11170133 vairAjAtpuruShAjjAtA ya AtmAchAralakShaNAH
11170141 gR^ihAshramo jaghanato brahmacharyaM hR^ido mama
11170143 vakShaHsthalAdvanevAsaH sannyAsaH shirasi sthitaH
11170151 varNAnAmAshramANAM cha janmabhUmyanusAriNIH
11170153 AsanprakR^itayo nR^InAM nIchairnIchottamottamAH
11170161 shamo damastapaH shauchaM santoShaH kShAntirArjavam
11170163 madbhaktishcha dayA satyaM brahmaprakR^itayastvimAH
11170171 tejo balaM dhR^itiH shauryaM titikShaudAryamudyamaH
11170173 sthairyaM brahmanyamaishvaryaM kShatraprakR^itayastvimAH
11170181 AstikyaM dAnaniShThA cha adambho brahmasevanam
11170183 atuShTirarthopachayairvaishyaprakR^itayastvimAH
11170191 shushrUShaNaM dvijagavAM devAnAM chApyamAyayA
11170193 tatra labdhena santoShaH shUdraprakR^itayastvimAH
11170201 ashauchamanR^itaM steyaM nAstikyaM shuShkavigrahaH
11170203 kAmaH krodhashcha tarShashcha sa bhAvo.antyAvasAyinAm
11170211 ahiMsA satyamasteyamakAmakrodhalobhatA
11170213 bhUtapriyahitehA cha dharmo.ayaM sArvavarNikaH
11170221 dvitIyaM prApyAnupUrvyAjjanmopanayanaM dvijaH
11170223 vasangurukule dAnto brahmAdhIyIta chAhUtaH
11170231 mekhalAjinadaNDAkSha brahmasUtrakamaNDalUn
11170233 jaTilo.adhautadadvAso.araktapIThaH kushAndadhat
11170241 snAnabhojanahomeShu japochchAre cha vAgyataH
11170243 na chChindyAnnakharomANi kakShopasthagatAnyapi
11170251 reto nAvakirejjAtu brahmavratadharaH svayam
11170253 avakIrNe.avagAhyApsu yatAsustripadAM japet
11170261 agnyarkAchAryagovipra guruvR^iddhasurA~nshuchiH
11170263 samAhita upAsIta sandhye dve yatavAgjapan
11170271 AchAryaM mAM vijAnIyAnnAvanmanyeta karhichit
11170273 na martyabuddhyAsUyeta sarvadevamayo guruH
11170281 sAyaM prAtarupAnIya bhaikShyaM tasmai nivedayet
11170283 yachchAnyadapyanuj~nAtamupayu~njIta saMyataH
11170291 shushrUShamANa AchAryaM sadopAsIta nIchavat
11170293 yAnashayyAsanasthAnairnAtidUre kR^itA~njaliH
11170301 evaMvR^itto gurukule vasedbhogavivarjitaH
11170303 vidyA samApyate yAvadbibhradvratamakhaNDitam
11170311 yadyasau ChandasAM lokamArokShyanbrahmaviShTapam
11170313 gurave vinyaseddehaM svAdhyAyArthaM bR^ihadvrataH
11170321 agnau gurAvAtmani cha sarvabhUteShu mAM param
11170323 apR^ithagdhIrupasIta brahmavarchasvyakalmaShaH
11170331 strINAM nirIkShaNasparsha saMlApakShvelanAdikam
11170333 prANino mithunIbhUtAnagR^ihastho.agratastyajet
11170341 shauchamAchamanaM snAnaM sandhyopAstirmamArchanam
11170343 tIrthasevA japo.aspR^ishyA bhakShyAsambhAShyavarjanam
11170351 sarvAshramaprayukto.ayaM niyamaH kulanandana
11170353 madbhAvaH sarvabhUteShu manovAkkAyasaMyamaH
11170361 evaM bR^ihadvratadharo brAhmaNo.agniriva jvalan
11170363 madbhaktastIvratapasA dagdhakarmAshayo.amalaH
11170371 athAnantaramAvekShyanyathAjij~nAsitAgamaH
11170373 gurave dakShiNAM dattvA snAyAdgurvanumoditaH
11170381 gR^ihaM vanaM vopavishetpravrajedvA dvijottamaH
11170383 AshramAdAshramaM gachChennAnyathAmatparashcharet
11170391 gR^ihArthI sadR^ishIM bhAryAmudvahedajugupsitAm
11170393 yavIyasIM tu vayasA yaM savarNAmanu kramAt
11170401 ijyAdhyayanadAnAni sarveShAM cha dvijanmanAm
11170403 pratigraho.adhyApanaM cha brAhmaNasyaiva yAjanam
11170411 pratigrahaM manyamAnastapastejoyashonudam
11170413 anyAbhyAmeva jIveta shilairvA doShadR^iktayoH
11170421 brAhmaNasya hi deho.ayaM kShudrakAmAya neShyate
11170423 kR^ichChrAya tapase cheha pretyAnantasukhAya cha
11170431 shilo~nChavR^ittyA parituShTachitto dharmaM mahAntaM virajaM juShANaH
11170433 mayyarpitAtmA gR^iha eva tiShThannAtiprasaktaH samupaiti shAntim
11170441 samuddharanti ye vipraM sIdantaM matparAyaNam
11170443 tAnuddhariShye na chirAdApadbhyo naurivArNavAt
11170451 sarvAH samuddharedrAjA piteva vyasanAtprajAH
11170453 AtmAnamAtmanA dhIro yathA gajapatirgajAn
11170461 evaMvidho narapatirvimAnenArkavarchasA
11170463 vidhUyehAshubhaM kR^itsnamindreNa saha modate
11170471 sIdanvipro vaNigvR^ittyA paNyairevApadaM taret
11170473 khaDgena vApadAkrAnto na shvavR^ittyA katha~nchana
11170481 vaishyavR^ittyA tu rAjanyo jIvenmR^igayayApadi
11170483 charedvA viprarUpeNa na shvavR^ittyA katha~nchana
11170491 shUdravR^ittiM bhajedvaishyaH shUdraH kArukaTakriyAm
11170493 kR^ichChrAnmukto na garhyeNa vR^ittiM lipseta karmaNA
11170501 vedAdhyAyasvadhAsvAhA balyannAdyairyathodayam
11170503 devarShipitR^ibhUtAni madrUpANyanvahaM yajet
11170511 yadR^ichChayopapannena shuklenopArjitena vA
11170513 dhanenApIDayanbhR^ityAnnyAyenaivAharetkratUn
11170521 kuTumbeShu na sajjeta na pramAdyetkuTumbyapi
11170523 vipashchinnashvaraM pashyedadR^iShTamapi dR^iShTavat
11170531 putradArAptabandhUnAM sa~NgamaH pAnthasa~NgamaH
11170533 anudehaM viyantyete svapno nidrAnugo yathA
11170541 itthaM parimR^ishanmukto gR^iheShvatithivadvasan
11170543 na gR^ihairanubadhyeta nirmamo niraha~NkR^itaH
11170551 karmabhirgR^ihamedhIyairiShTvA mAmeva bhaktimAn
11170553 tiShThedvanaM vopavishetprajAvAnvA parivrajet
11170561 yastvAsaktamatirgehe putravittaiShaNAturaH
11170563 straiNaH kR^ipaNadhIrmUDho mamAhamiti badhyate
11170571 aho me pitarau vR^iddhau bhAryA bAlAtmajAtmajAH
11170573 anAthA mAmR^ite dInAH kathaM jIvanti duHkhitAH
11170581 evaM gR^ihAshayAkShipta hR^idayo mUDhadhIrayam
11170583 atR^iptastAnanudhyAyanmR^ito.andhaM vishate tamaH
11180010 shrIbhagavAnuvAcha
11180011 vanaM vivikShuH putreShu bhAryAM nyasya sahaiva vA
11180013 vana eva vasechChAntastR^itIyaM bhAgamAyuShaH
11180021 kandamUlaphalairvanyairmedhyairvR^ittiM prakalpayet
11180023 vasIta valkalaM vAsastR^iNaparNAjinAni vA
11180031 kesharomanakhashmashru malAni bibhR^iyAddataH
11180033 na dhAvedapsu majjeta tri kAlaM sthaNDileshayaH
11180041 grIShme tapyeta pa~nchAgnInvarShAsvAsAraShADjale
11180043 AkaNthamagnaH shishira evaM vR^ittastapashcharet
11180051 agnipakvaM samashnIyAtkAlapakvamathApi vA
11180053 ulUkhalAshmakuTTo vA dantolUkhala eva vA
11180061 svayaM sa~nchinuyAtsarvamAtmano vR^ittikAraNam
11180063 deshakAlabalAbhij~no nAdadItAnyadAhR^itam
11180071 vanyaishcharupuroDAshairnirvapetkAlachoditAn
11180073 na tu shrautena pashunA mAM yajeta vanAshramI
11180081 agnihotraM cha darshashcha paurNamAsashcha pUrvavat
11180083 chAturmAsyAni cha munerAmnAtAni cha naigamaiH
11180091 evaM chIrNena tapasA munirdhamanisantataH
11180093 mAM tapomayamArAdhya R^iShilokAdupaiti mAm
11180101 yastvetatkR^ichChratashchIrNaM tapo niHshreyasaM mahat
11180103 kAmAyAlpIyase yu~njyAdbAlishaH ko.aparastataH
11180111 yadAsau niyame.akalpo jarayA jAtavepathuH
11180113 AtmanyagnInsamAropya machchitto.agniM samAvishet
11180121 yadA karmavipAkeShu lokeShu nirayAtmasu
11180123 virAgo jAyate samya~NnyastAgniH pravrajettataH
11180131 iShTvA yathopadeshaM mAM dattvA sarvasvamR^itvije
11180133 agnInsvaprANa Aveshya nirapekShaH parivrajet
11180141 viprasya vai sannyasato devA dArAdirUpiNaH
11180143 vighnAnkurvantyayaM hyasmAnAkramya samiyAtparam
11180151 bibhR^iyAchchenmunirvAsaH kaupInAchChAdanaM param
11180153 tyaktaM na daNDapAtrAbhyAmanyatki~nchidanApadi
11180161 dR^iShTipUtaM nyasetpAdaM vastrapUtaM pibejjalam
11180163 satyapUtAM vadedvAchaM manaHpUtaM samAcharet
11180171 maunAnIhAnilAyAmA daNDA vAgdehachetasAm
11180173 na hyete yasya santya~Nga veNubhirna bhavedyatiH
11180181 bhikShAM chaturShu varNeShu vigarhyAnvarjayaMshcharet
11180183 saptAgArAnasa~NkL^iptAMstuShyellabdhena tAvatA
11180191 bahirjalAshayaM gatvA tatropaspR^ishya vAgyataH
11180193 vibhajya pAvitaM sheShaM bhu~njItAsheShamAhR^itam
11180201 ekashcharenmahImetAM niHsa~NgaH saMyatendriyaH
11180203 AtmakrIDa Atmarata AtmavAnsamadarshanaH
11180211 viviktakShemasharaNo madbhAvavimalAshayaH
11180213 AtmAnaM chintayedekamabhedena mayA muniH
11180221 anvIkShetAtmano bandhaM mokShaM cha j~nAnaniShThayA
11180223 bandha indriyavikShepo mokSha eShAM cha saMyamaH
11180231 tasmAnniyamya ShaDvargaM madbhAvena charenmuniH
11180233 viraktaH kShudrakAmebhyo labdhvAtmani sukhaM mahat
11180241 puragrAmavrajAnsArthAnbhikShArthaM pravishaMshcharet
11180243 puNyadeshasarichChaila vanAshramavatIM mahIm
11180251 vAnaprasthAshramapadeShvabhIkShNaM bhaikShyamAcharet
11180253 saMsidhyatyAshvasammohaH shuddhasattvaH shilAndhasA
11180261 naitadvastutayA pashyeddR^ishyamAnaM vinashyati
11180263 asaktachitto viramedihAmutrachikIrShitAt
11180271 yadetadAtmani jaganmanovAkprANasaMhatam
11180273 sarvaM mAyeti tarkeNa svasthastyaktvA na tatsmaret
11180281 j~nAnaniShTho virakto vA madbhakto vAnapekShakaH
11180283 sali~NgAnAshramAMstyaktvA charedavidhigocharaH
11180291 budho bAlakavatkrIDetkushalo jaDavachcharet
11180293 vadedunmattavadvidvAngocharyAM naigamashcharet
11180301 vedavAdarato na syAnna pAShaNDI na haitukaH
11180303 shuShkavAdavivAde na ka~nchitpakShaM samAshrayet
11180311 nodvijeta janAddhIro janaM chodvejayenna tu
11180313 ativAdAMstitikSheta nAvamanyeta ka~nchana
11180315 dehamuddishya pashuvadvairaM kuryAnna kenachit
11180321 eka eva paro hyAtmA bhUteShvAtmanyavasthitaH
11180323 yathendurudapAtreShu bhUtAnyekAtmakAni cha
11180331 alabdhvA na viShIdeta kAle kAle.ashanaM kvachit
11180333 labdhvA na hR^iShyeddhR^itimAnubhayaM daivatantritam
11180341 AhArArthaM samIheta yuktaM tatprANadhAraNam
11180343 tattvaM vimR^ishyate tena tadvij~nAya vimuchyate
11180351 yadR^ichChayopapannAnnamadyAchChreShThamutAparam
11180353 tathA vAsastathA shayyAM prAptaM prAptaM bhajenmuniH
11180361 shauchamAchamanaM snAnaM na tu chodanayA charet
11180363 anyAMshcha niyamA~nj~nAnI yathAhaM lIlayeshvaraH
11180371 na hi tasya vikalpAkhyA yA cha madvIkShayA hatA
11180373 AdehAntAtkvachitkhyAtistataH sampadyate mayA
11180381 duHkhodarkeShu kAmeShu jAtanirveda AtmavAn
11180383 ajj~nAsitamaddharmo muniM gurumupavrajet
11180391 tAvatparicharedbhaktaH shraddhAvAnanasUyakaH
11180393 yAvadbrahma vijAnIyAnmAmeva gurumAdR^itaH
11180401 yastvasaMyataShaDvargaH prachaNDendriyasArathiH
11180403 j~nAnavairAgyarahitastridaNDamupajIvati
11180411 surAnAtmAnamAtmasthaM nihnute mAM cha dharmahA
11180413 avipakvakaShAyo.asmAdamuShmAchcha vihIyate
11180421 bhikShordharmaH shamo.ahiMsA tapa IkShA vanaukasaH
11180423 gR^ihiNo bhUtarakShejyA dvijasyAchAryasevanam
11180431 brahmacharyaM tapaH shauchaM santoSho bhUtasauhR^idam
11180433 gR^ihasthasyApyR^itau gantuH sarveShAM madupAsanam
11180441 iti mAM yaH svadharmeNa bhajennityamananyabhAk
11180443 sarvabhUteShu madbhAvo madbhaktiM vindate dR^iDhAm
11180451 bhaktyoddhavAnapAyinyA sarvalokamaheshvaram
11180453 sarvotpattyapyayaM brahma kAraNaM mopayAti saH
11180461 iti svadharmanirNikta sattvo nirj~nAtamadgatiH
11180463 j~nAnavij~nAnasampanno na chirAtsamupaiti mAm
11180471 varNAshramavatAM dharma eSha AchAralakShaNaH
11180473 sa eva madbhaktiyuto niHshreyasakaraH paraH
11180481 etatte.abhihitaM sAdho bhavAnpR^ichChati yachcha mAm
11180483 yathA svadharmasaMyukto bhakto mAM samiyAtparam
11190010 shrIbhagavAnuvAcha
11190011 yo vidyAshrutasampannaH AtmavAnnAnumAnikaH
11190013 mayAmAtramidaM j~nAtvA j~nAnaM cha mayi sannyaset
11190021 j~nAninastvahameveShTaH svArtho hetushcha sammataH
11190023 svargashchaivApavargashcha nAnyo.artho madR^ite priyaH
11190031 j~nAnavij~nAnasaMsiddhAH padaM shreShThaM vidurmama
11190033 j~nAnI priyatamo.ato me j~nAnenAsau bibharti mAm
11190041 tapastIrthaM japo dAnaM pavitrANItarANi cha
11190043 nAlaM kurvanti tAM siddhiM yA j~nAnakalayA kR^itA
11190051 tasmAjj~nAnena sahitaM j~nAtvA svAtmAnamuddhava
11190053 j~nAnavij~nAnasampanno bhaja mAM bhaktibhAvataH
11190061 j~nAnavij~nAnayaj~nena mAmiShTvAtmAnamAtmani
11190063 sarvayaj~napatiM mAM vai saMsiddhiM munayo.agaman
11190071 tvayyuddhavAshrayati yastrividho vikAro
11190072 mAyAntarApatati nAdyapavargayoryat
11190073 janmAdayo.asya yadamI tava tasya kiM syur
11190074 Adyantayoryadasato.asti tadeva madhye
11190080 shrIuddhava uvAcha
11190081 j~nAnaM vishuddhaM vipulaM yathaitadvairAgyavij~nAnayutaM purANam
11190083 AkhyAhi vishveshvara vishvamUrte tvadbhaktiyogaM cha mahadvimR^igyam
11190091 tApatrayeNAbhihatasya ghore santapyamAnasya bhavAdhvanIsha
11190093 pashyAmi nAnyachCharaNaM tavA~Nghri dvandvAtapatrAdamR^itAbhivarShAt
11190101 daShTaM janaM sampatitaM bile.asminkAlAhinA kShudrasukhorutarSham
11190103 samuddharainaM kR^ipayApavargyairvachobhirAsi~ncha mahAnubhAva
11190110 shrIbhagavAnuvAcha
11190111 itthametatpurA rAjA bhIShmaM dharmabhR^itAM varam
11190113 ajAtashatruH paprachCha sarveShAM no.anushR^iNvatAm
11190121 nivR^itte bhArate yuddhe suhR^innidhanavihvalaH
11190123 shrutvA dharmAnbahUnpashchAnmokShadharmAnapR^ichChata
11190131 tAnahaM te.abhidhAsyAmi devavratamakhAchChrutAn
11190133 j~nAnavairAgyavij~nAna shraddhAbhaktyupabR^iMhitAn
11190141 navaikAdasha pa~ncha trInbhAvAnbhUteShu yena vai
11190143 IkShetAthAikamapyeShu tajj~nAnaM mama nishchitam
11190151 etadeva hi vij~nAnaM na tathaikena yena yat
11190153 sthityutpattyapyayAnpashyedbhAvAnAM triguNAtmanAm
11190161 AdAvante cha madhye cha sR^ijyAtsR^ijyaM yadanviyAt
11190163 punastatpratisa~NkrAme yachChiShyeta tadeva sat
11190171 shrutiH pratyakShamaitihyamanumAnaM chatuShTayam
11190173 pramANeShvanavasthAnAdvikalpAtsa virajyate
11190181 karmaNAM pariNAmitvAdAviri~nchyAdama~Ngalam
11190183 vipashchinnashvaraM pashyedadR^iShTamapi dR^iShTavat
11190191 bhaktiyogaH puraivoktaH prIyamANAya te.anagha
11190193 punashcha kathayiShyAmi madbhakteH kAraNaM paraM
11190201 shraddhAmR^itakathAyAM me shashvanmadanukIrtanam
11190203 pariniShThA cha pUjAyAM stutibhiH stavanaM mama
11190211 AdaraH paricharyAyAM sarvA~Ngairabhivandanam
11190213 madbhaktapUjAbhyadhikA sarvabhUteShu manmatiH
11190221 madartheShva~NgacheShTA cha vachasA madguNeraNam
11190223 mayyarpaNaM cha manasaH sarvakAmavivarjanam
11190231 madarthe.arthaparityAgo bhogasya cha sukhasya cha
11190233 iShTaM dattaM hutaM japtaM madarthaM yadvrataM tapaH
11190241 evaM dharmairmanuShyANAmuddhavAtmanivedinAm
11190243 mayi sa~njAyate bhaktiH ko.anyo.artho.asyAvashiShyate
11190251 yadAtmanyarpitaM chittaM shAntaM sattvopabR^iMhitam
11190253 dharmaM j~nAnaM sa vairAgyamaishvaryaM chAbhipadyate
11190261 yadarpitaM tadvikalpe indriyaiH paridhAvati
11190263 rajasvalaM chAsanniShThaM chittaM viddhi viparyayam
11190271 dharmo madbhaktikR^itprokto j~nAnaM chaikAtmyadarshanam
11190273 guNesvasa~Ngo vairAgyamaishvaryaM chANimAdayaH
11190281 shrIuddhava uvAcha yamaH katividhaH prokto
11190283 niyamo vArikarShaNa kaH shamaH ko damaH kR^iShNa
11190291 kA titikShA dhR^itiH prabho kiM dAnaM kiM tapaH shauryaM
11190293 kimsatyamR^itamuchyate kastyAgaH kiM dhanaM cheShTaM
11190301 ko yaj~naH kA cha dakShiNA puMsaH kiM svidbalaM shrIman
11190303 bhago lAbhashcha keshava kA vidyA hrIH parA kA shrIH
11190311 kiM sukhaM duHkhameva cha kaH paNDitaH kashcha mUrkhaH
11190313 kaH panthA utpathashcha kaH kaH svargo narakaH kaH svit
11190321 ko bandhuruta kiM gR^ihamka ADhyaH ko daridro vA
11190323 kR^ipaNaH kaH ka IshvaraH etAnprashnAnmama brUhi
11190325 viparItAMshcha satpate shrIbhagavAnuvAcha
11190331 ahiMsA satyamasteyamasa~Ngo hrIrasa~nchayaH
11190333 AstikyaM brahmacharyaM cha maunaM sthairyaM kShamAbhayam
11190341 shauchaM japastapo homaH shraddhAtithyaM madarchanam
11190343 tIrthATanaM parArthehA tuShTirAchAryasevanam
11190351 ete yamAH saniyamA ubhayordvAdasha smR^itAH
11190353 puMsAmupAsitAstAta yathAkAmaM duhanti hi
11190361 shamo manniShThatA buddherdama indriyasaMyamaH
11190363 titikShA duHkhasammarSho jihvopasthajayo dhR^itiH
11190371 daNDanyAsaH paraM dAnaM kAmatyAgastapaH smR^itam
11190373 svabhAvavijayaH shauryaM satyaM cha samadarshanam
11190381 anyachcha sunR^itA vANI kavibhiH parikIrtitA
11190383 karmasvasa~NgamaH shauchaM tyAgaH sannyAsa uchyate
11190391 dharma iShTaM dhanaM nR^INAM yaj~no.ahaM bhagavattamaH
11190393 dakShiNA j~nAnasandeshaH prANAyAmaH paraM balam
11190401 bhago ma aishvaro bhAvo lAbho madbhaktiruttamaH
11190403 vidyAtmani bhidAbAdho jugupsA hrIrakarmasu
11190411 shrIrguNA nairapekShyAdyAH sukhaM duHkhasukhAtyayaH
11190413 duHkhaM kAmasukhApekShA paNDito bandhamokShavit
11190421 mUrkho dehAdyahaMbuddhiH panthA mannigamaH smR^itaH
11190423 utpathashchittavikShepaH svargaH sattvaguNodayaH
11190431 narakastamaunnAho bandhurgururahaM sakhe
11190433 gR^ihaM sharIraM mAnuShyaM guNADhyo hyADhya uchyate
11190441 daridro yastvasantuShTaH kR^ipaNo yo.ajitendriyaH
11190443 guNeShvasaktadhIrIsho guNasa~Ngo viparyayaH
11190451 eta uddhava te prashnAH sarve sAdhu nirUpitAH
11190453 kiM varNitena bahunA lakShaNaM guNadoShayoH
11190455 guNadoShadR^ishirdoSho guNastUbhayavarjitaH
11200010 shrIuddhava uvAcha
11200011 vidhishcha pratiShedhashcha nigamo hIshvarasya te
11200013 avekShate.araviNDAkSha guNaM doShaM cha karmaNAm
11200021 varNAshramavikalpaM cha pratilomAnulomajam
11200023 dravyadeshavayaHkAlAnsvargaM narakameva cha
11200031 guNadoShabhidAdR^iShTimantareNa vachastava
11200033 niHshreyasaM kathaM nR^INAM niShedhavidhilakShaNam
11200041 pitR^idevamanuShyAnAM vedashchakShustaveshvara
11200043 shreyastvanupalabdhe.arthe sAdhyasAdhanayorapi
11200051 guNadoShabhidAdR^iShTirnigamAtte na hi svataH
11200053 nigamenApavAdashcha bhidAyA iti ha bhramaH
11200060 shrIbhagavAnuvAcha
11200061 yogAstrayo mayA proktA nR^INAM shreyovidhitsayA
11200063 j~nAnaM karma cha bhaktishcha nopAyo.anyo.asti kutrachit
11200071 nirviNNAnAM j~nAnayogo nyAsinAmiha karmasu
11200073 teShvanirviNNachittAnAM karmayogastu kAminAm
11200081 yadR^ichChayA matkathAdau jAtashraddhastu yaH pumAn
11200083 na nirviNNo nAtisakto bhaktiyogo.asya siddhidaH
11200091 tAvatkarmANi kurvIta na nirvidyeta yAvatA
11200093 matkathAshravaNAdau vA shraddhA yAvanna jAyate
11200101 svadharmastho yajanyaj~nairanAshIHkAma uddhava
11200103 na yAti svarganarakau yadyanyanna samAcharet
11200111 asmiMlloke vartamAnaH svadharmastho.anaghaH shuchiH
11200113 j~nAnaM vishuddhamApnoti madbhaktiM vA yadR^ichChayA
11200121 svargiNo.apyetamichChanti lokaM nirayiNastathA
11200123 sAdhakaM j~nAnabhaktibhyAmubhayaM tadasAdhakam
11200131 na naraH svargatiM kA~NkShennArakIM vA vichakShaNaH
11200133 nemaM lokaM cha kA~NkSheta dehAveshAtpramAdyati
11200141 etadvidvAnpurA mR^ityorabhavAya ghaTeta saH
11200143 apramatta idaM j~nAtvA martyamapyarthasiddhidam
11200151 ChidyamAnaM yamairetaiH kR^itanIDaM vanaspatim
11200153 khagaH svaketamutsR^ijya kShemaM yAti hyalampaTaH
11200161 ahorAtraishChidyamAnaM buddhvAyurbhayavepathuH
11200163 muktasa~NgaH paraM buddhvA nirIha upashAmyati
11200171 nR^idehamAdyaM sulabhaM sudurlabhaM
11200172 plavaM sukalpaM gurukarNadhAram
11200173 mayAnukUlena nabhasvateritaM
11200174 pumAnbhavAbdhiM na taretsa AtmahA
11200181 yadArambheShu nirviNNo viraktaH saMyatendriyaH
11200183 abhyAsenAtmano yogI dhArayedachalaM manaH
11200191 dhAryamANaM mano yarhi bhrAmyadashvanavasthitam
11200193 atandrito.anurodhena mArgeNAtmavashaM nayet
11200201 manogatiM na visR^ijejjitaprANo jitendriyaH
11200203 sattvasampannayA buddhyA mana AtmavashaM nayet
11200211 eSha vai paramo yogo manasaH sa~NgrahaH smR^itaH
11200213 hR^idayaj~natvamanvichChandamyasyevArvato muhuH
11200221 sA~Nkhyena sarvabhAvAnAM pratilomAnulomataH
11200223 bhavApyayAvanudhyAyenmano yAvatprasIdati
11200231 nirviNNasya viraktasya puruShasyoktavedinaH
11200233 manastyajati daurAtmyaM chintitasyAnuchintayA
11200241 yamAdibhiryogapathairAnvIkShikyA cha vidyayA
11200243 mamArchopAsanAbhirvA nAnyairyogyaM smarenmanaH
11200251 yadi kuryAtpramAdena yogI karma vigarhitam
11200253 yogenaiva dahedaMho nAnyattatra kadAchana
11200261 sve sve.adhikAre yA niShThA sa guNaH parikIrtitaH
11200263 karmaNAM jAtyashuddhAnAmanena niyamaH kR^itaH
11200265 guNadoShavidhAnena sa~NgAnAM tyAjanechChayA
11200271 jAtashraddho matkathAsu nirviNNaH sarvakarmasu
11200273 veda duHkhAtmakAnkAmAnparityAge.apyanIshvaraH
11200281 tato bhajeta mAM prItaH shraddhAlurdR^iDhanishchayaH
11200283 juShamANashcha tAnkAmAnduHkhodarkAMshcha garhayan
11200291 proktena bhaktiyogena bhajato mAsakR^inmuneH
11200293 kAmA hR^idayyA nashyanti sarve mayi hR^idi sthite
11200301 bhidyate hR^idayagranthishChidyante sarvasaMshayAH
11200303 kShIyante chAsya karmANi mayi dR^iShTe.akhilAtmani
11200311 tasmAnmadbhaktiyuktasya yogino vai madAtmanaH
11200313 na j~nAnaM na cha vairAgyaM prAyaH shreyo bhavediha
11200321 yatkarmabhiryattapasA j~nAnavairAgyatashcha yat
11200323 yogena dAnadharmeNa shreyobhiritarairapi
11200331 sarvaM madbhaktiyogena madbhakto labhate.a~njasA
11200333 svargApavargaM maddhAma katha~nchidyadi vA~nChati
11200341 na ki~nchitsAdhavo dhIrA bhaktA hyekAntino mama
11200343 vA~nChantyapi mayA dattaM kaivalyamapunarbhavam
11200351 nairapekShyaM paraM prAhurniHshreyasamanalpakam
11200353 tasmAnnirAshiSho bhaktirnirapekShasya me bhavet
11200361 na mayyekAntabhaktAnAM guNadoShodbhavA guNAH
11200363 sAdhUnAM samachittAnAM buddheH paramupeyuShAm
11200371 evametAnmayA diShTAnanutiShThanti me pathaH
11200373 kShemaM vindanti matsthAnaM yadbrahma paramaM viduH
11210010 shrIbhagavAnuvAcha
11210011 ya etAnmatpatho hitvA bhaktij~nAnakriyAtmakAn
11210013 kShudrAnkAmAMshchalaiH prANairjuShantaH saMsaranti te
11210021 sve sve.adhikAre yA niShThA sa guNaH parikIrtitaH
11210023 viparyayastu doShaH syAdubhayoreSha nishchayaH
11210031 shuddhyashuddhI vidhIyete samAneShvapi vastuShu
11210033 dravyasya vichikitsArthaM guNadoShau shubhAshubhau
11210035 dharmArthaM vyavahArArthaM yAtrArthamiti chAnagha
11210041 darshito.ayaM mayAchAro
11210042 dharmamudvahatAM dhuram
11210051 bhUmyambvagnyanilAkAshA bhUtAnAM pa~nchadhAtavaH
11210053 AbrahmasthAvarAdInAM shArIrA AtmasaMyutAH
11210061 vedena nAmarUpANi viShamANi sameShvapi
11210063 dhAtuShUddhava kalpyanta eteShAM svArthasiddhaye
11210071 deshakAlAdibhAvAnAM vastUnAM mama sattama
11210073 guNadoShau vidhIyete niyamArthaM hi karmaNAm
11210081 akR^iShNasAro deshAnAmabrahmaNyo.asuchirbhavet
11210083 kR^iShNasAro.apyasauvIra kIkaTAsaMskR^iteriNam
11210091 karmaNyo guNavAnkAlo dravyataH svata eva vA
11210093 yato nivartate karma sa doSho.akarmakaH smR^itaH
11210101 dravyasya shuddhyashuddhI cha dravyeNa vachanena cha
11210103 saMskAreNAtha kAlena mahatvAlpatayAtha vA
11210111 shaktyAshaktyAtha vA buddhyA samR^iddhyA cha yadAtmane
11210113 aghaM kurvanti hi yathA deshAvasthAnusArataH
11210121 dhAnyadArvasthitantUnAM rasataijasacharmaNAm
11210123 kAlavAyvagnimR^ittoyaiH pArthivAnAM yutAyutaiH
11210131 amedhyaliptaM yadyena gandhalepaM vyapohati
11210133 bhajate prakR^itiM tasya tachChauchaM tAvadiShyate
11210141 snAnadAnatapo.avasthA vIryasaMskArakarmabhiH
11210143 matsmR^ityA chAtmanaH shauchaM shuddhaH karmAchareddvijaH
11210151 mantrasya cha parij~nAnaM karmashuddhirmadarpaNam
11210153 dharmaH sampadyate ShaDbhiradharmastu viparyayaH
11210161 kvachidguNo.api doShaH syAddoSho.api vidhinA guNaH
11210163 guNadoShArthaniyamastadbhidAmeva bAdhate
11210171 samAnakarmAcharaNaM patitAnAM na pAtakam
11210173 autpattiko guNaH sa~Ngo na shayAnaH patatyadhaH
11210181 yato yato nivarteta vimuchyeta tatastataH
11210183 eSha dharmo nR^iNAM kShemaH shokamohabhayApahaH
11210191 viShayeShu guNAdhyAsAtpuMsaH sa~Ngastato bhavet
11210193 sa~NgAttatra bhavetkAmaH kAmAdeva kalirnR^iNAm
11210201 kalerdurviShahaH krodhastamastamanuvartate
11210203 tamasA grasyate puMsashchetanA vyApinI drutam
11210211 tayA virahitaH sAdho jantuH shUnyAya kalpate
11210213 tato.asya svArthavibhraMsho mUrchChitasya mR^itasya cha
11210221 viShayAbhiniveshena nAtmAnaM veda nAparam
11210223 vR^ikSha jIvikayA jIvanvyarthaM bhastreva yaH shvasan
11210231 phalashrutiriyaM nR^INAM na shreyo rochanaM param
11210233 shreyovivakShayA proktaM yathA bhaiShajyarochanam
11210241 utpattyaiva hi kAmeShu prANeShu svajaneShu cha
11210243 Asaktamanaso martyA Atmano.anarthahetuShu
11210251 natAnaviduShaH svArthaM bhrAmyato vR^ijinAdhvani
11210253 kathaM yu~njyAtpunasteShu tAMstamo vishato budhaH
11210261 evaM vyavasitaM kechidavij~nAya kubuddhayaH
11210263 phalashrutiM kusumitAM na vedaj~nA vadanti hi
11210271 kAminaH kR^ipaNA lubdhAH puShpeShu phalabuddhayaH
11210273 agnimugdhA dhUmatAntAH svaM lokaM na vidanti te
11210281 na te mAma~Nga jAnanti hR^idisthaM ya idaM yataH
11210283 ukthashastrA hyasutR^ipo yathA nIhArachakShuShaH
11210291 te me matamavij~nAya parokShaM viShayAtmakAH
11210293 hiMsAyAM yadi rAgaH syAdyaj~na eva na chodanA
11210301 hiMsAvihArA hyAlabdhaiH pashubhiH svasukhechChayA
11210303 yajante devatA yaj~naiH pitR^ibhUtapatInkhalAH
11210311 svapnopamamamuM lokamasantaM shravaNapriyam
11210313 AshiSho hR^idi sa~Nkalpya tyajantyarthAnyathA vaNik
11210321 rajaHsattvatamoniShThA rajaHsattvatamojuShaH
11210323 upAsata indramukhyAndevAdInna yathaiva mAm
11210331 iShTveha devatA yaj~nairgatvA raMsyAmahe divi
11210333 tasyAnta iha bhUyAsma mahAshAlA mahAkulAH
11210341 evaM puShpitayA vAchA vyAkShiptamanasAM nR^iNAm
11210343 mAninAM chAtilubdhAnAM madvArtApi na rochate
11210351 vedA brahmAtmaviShayAstrikANDaviShayA ime
11210353 parokShavAdA R^iShayaH parokShaM mama cha priyam
11210361 shabdabrahma sudurbodhaM prANendriyamanomayam
11210363 anantapAraM gambhIraM durvigAhyaM samudravat
11210371 mayopabR^iMhitaM bhUmnA brahmaNAnantashaktinA
11210373 bhUteShu ghoSharUpeNa viseShUrNeva lakShyate
11210381 yathorNanAbhirhR^idayAdUrNAmudvamate mukhAt
11210383 AkAshAdghoShavAnprANo manasA sparsharUpiNA
11210391 Chandomayo.amR^itamayaH sahasrapadavIM prabhuH
11210393 oMkArAdvya~njitasparsha svaroShmAntasthabhUShitAm
11210401 vichitrabhAShAvitatAM ChandobhishchaturuttaraiH
11210403 anantapArAM bR^ihatIM sR^ijatyAkShipate svayam
11210411 gAyatryuShNiganuShTupcha bR^ihatI pa~Nktireva cha
11210413 triShTubjagatyatichChando hyatyaShTyatijagadvirAT
11210421 kiM vidhatte kimAchaShTe kimanUdya vikalpayet
11210423 ityasyA hR^idayaM loke nAnyo madveda kashchana
11210431 mAM vidhatte.abhidhatte mAM vikalpyApohyate tvaham
11210433 etAvAnsarvavedArthaH shabda AsthAya mAM bhidAm
11210435 mAyAmAtramanUdyAnte pratiShidhya prasIdati
11220010 shrIuddhava uvAcha
11220011 kati tattvAni vishvesha sa~NkhyAtAnyR^iShibhiH prabho
11220013 navaikAdasha pa~ncha trINyAttha tvamiha shushruma
11220021 kechitShaDviMshatiM prAhurapare pa~nchaviMshatiM
11220023 saptaike nava ShaTkechichchatvAryekAdashApare
11220025 kechitsaptadasha prAhuH ShoDashaike trayodasha
11220031 etAvattvaM hi sa~NkhyAnAmR^iShayo yadvivakShayA
11220033 gAyanti pR^ithagAyuShmannidaM no vaktumarhasi
11220040 shrIbhagavAnuvAcha
11220041 yuktaM cha santi sarvatra bhAShante brAhmaNA yathA
11220043 mAyAM madIyAmudgR^ihya vadatAM kiM nu durghaTam
11220051 naitadevaM yathAttha tvaM yadahaM vachmi tattathA
11220053 evaM vivadatAM hetuM shaktayo me duratyayAH
11220061 yAsAM vyatikarAdAsIdvikalpo vadatAM padam
11220063 prApte shamadame.apyeti vAdastamanu shAmyati
11220071 parasparAnupraveshAttattvAnAM puruSharShabha
11220073 paurvAparyaprasa~NkhyAnaM yathA vakturvivakShitam
11220081 ekasminnapi dR^ishyante praviShTAnItarANi cha
11220083 pUrvasminvA parasminvA tattve tattvAni sarvashaH
11220091 paurvAparyamato.amIShAM prasa~NkhyAnamabhIpsatAm
11220093 yathA viviktaM yadvaktraM gR^ihNImo yuktisambhavAt
11220101 anAdyavidyAyuktasya puruShasyAtmavedanam
11220103 svato na sambhavAdanyastattvaj~no j~nAnado bhavet
11220111 puruSheshvarayoratra na vailakShaNyamaNvapi
11220113 tadanyakalpanApArthA j~nAnaM cha prakR^iterguNaH
11220121 prakR^itirguNasAmyaM vai prakR^iternAtmano guNAH
11220123 sattvaM rajastama iti sthityutpattyantahetavaH
11220131 sattvaM j~nAnaM rajaH karma tamo.aj~nAnamihochyate
11220133 guNavyatikaraH kAlaH svabhAvaH sUtrameva cha
11220141 puruShaH prakR^itirvyaktamaha~NkAro nabho.anilaH
11220143 jyotirApaH kShitiriti tattvAnyuktAni me nava
11220151 shrotraM tvagdarshanaM ghrANo jihveti j~nAnashaktayaH
11220153 vAkpANyupasthapAyva~NghriH karmANya~NgobhayaM manaH
11220161 shabdaH sparsho raso gandho rUpaM chetyarthajAtayaH
11220163 gatyuktyutsargashilpAni karmAyatanasiddhayaH
11220171 sargAdau prakR^itirhyasya kAryakAraNarUpiNI
11220173 sattvAdibhirguNairdhatte puruSho.avyakta IkShate
11220181 vyaktAdAyo vikurvANA dhAtavaH puruShekShayA
11220183 labdhavIryAH sR^ijantyaNDaM saMhatAH prakR^iterbalAt
11220191 saptaiva dhAtava iti tatrArthAH pa~ncha khAdayaH
11220193 j~nAnamAtmobhayAdhArastato dehendriyAsavaH
11220201 ShaDityatrApi bhUtAni pa~ncha ShaShThaH paraH pumAn
11220203 tairyuita AtmasambhUtaiH sR^iShTvedaM samapAvishat
11220211 chatvAryeveti tatrApi teja Apo.annamAtmanaH
11220213 jAtAni tairidaM jAtaM janmAvayavinaH khalu
11220221 sa~NkhyAne saptadashake bhUtamAtrendriyANi cha
11220223 pa~ncha pa~nchaikamanasA AtmA saptadashaH smR^itaH
11220231 tadvatShoDashasa~NkhyAne Atmaiva mana uchyate
11220233 bhUtendriyANi pa~nchaiva mana AtmA trayodasha
11220241 ekAdashatva AtmAsau mahAbhUtendriyANi cha
11220243 aShTau prakR^itayashchaiva puruShashcha navetyatha
11220251 iti nAnAprasa~NkhyAnaM tattvAnAmR^iShibhiH kR^itam
11220253 sarvaM nyAyyaM yuktimattvAdviduShAM kimashobhanam
11220260 shrIuddhava uvAcha
11220261 prakR^itiH puruShashchobhau yadyapyAtmavilakShaNau
11220263 anyonyApAshrayAtkR^iShNa dR^ishyate na bhidA tayoH
11220265 prakR^itau lakShyate hyAtmA prakR^itishcha tathAtmani
11220271 evaM me puNDarIkAkSha mahAntaM saMshayaM hR^idi
11220273 Chettumarhasi sarvaj~na vachobhirnayanaipuNaiH
11220281 tvatto j~nAnaM hi jIvAnAM pramoShaste.atra shaktitaH
11220283 tvameva hyAtmamAyAyA gatiM vettha na chAparaH
11220290 shrIbhagavAnuvAcha
11220291 prakR^itiH puruShashcheti vikalpaH puruSharShabha
11220293 eSha vaikArikaH sargo guNavyatikarAtmakaH
11220301 mamA~Nga mAyA guNamayyanekadhA vikalpabuddhIshcha guNairvidhatte
11220303 vaikArikastrividho.adhyAtmamekamathAdhidaivamadhibhUtamanyat
11220311 dR^igrUpamArkaM vapuratra randhre parasparaM sidhyati yaH svataH khe
11220313 AtmA yadeShAmaparo ya AdyaH svayAnubhUtyAkhilasiddhasiddhiH
11220321 evaM tvagAdi shravaNAdi chakShur
11220322 jihvAdi nAsAdi cha chittayuktam
11220331 yo.asau guNakShobhakR^ito vikAraH pradhAnamUlAnmahataH prasUtaH
11220333 ahaM trivR^inmohavikalpaheturvaikArikastAmasa aindriyashcha
11220341 AtmAparij~nAnamayo vivAdo hyastIti nAstIti bhidArthaniShThaH
11220343 vyartho.api naivoparameta puMsAM mattaH parAvR^ittadhiyAM svalokAt
11220350 shrIuddhava uvAcha
11220351 tvattaH parAvR^ittadhiyaH svakR^itaiH karmabhiH prabho
11220353 uchchAvachAnyathA dehAngR^ihNanti visR^ijanti cha
11220361 tanmamAkhyAhi govinda durvibhAvyamanAtmabhiH
11220363 na hyetatprAyasho loke vidvAMsaH santi va~nchitAH
11220370 shrIbhagavAnuvAcha
11220371 manaH karmamayaM NR^INAmindriyaiH pa~nchabhiryutam
11220373 lokAllokaM prayAtyanya AtmA tadanuvartate
11220381 dhyAyanmano.anu viShayAndR^iShTAnvAnushrutAnatha
11220383 udyatsIdatkarmatantraM smR^itistadanu shAmyati
11220391 viShayAbhiniveshena nAtmAnaM yatsmaretpunaH
11220393 jantorvai kasyachiddhetormR^ityuratyantavismR^itiH
11220401 janma tvAtmatayA puMsaH sarvabhAvena bhUrida
11220403 viShayasvIkR^itiM prAhuryathA svapnamanorathaH
11220411 svapnaM manorathaM chetthaM prAktanaM na smaratyasau
11220413 tatra pUrvamivAtmAnamapUrvamchAnupashyati
11220421 indriyAyanasR^iShTyedaM traividhyaM bhAti vastuni
11220423 bahirantarbhidAheturjano.asajjanakR^idyathA
11220431 nityadA hya~Nga bhUtAni bhavanti na bhavanti cha
11220433 kAlenAlakShyavegena sUkShmatvAttanna dR^ishyate
11220441 yathArchiShAM srotasAM cha phalAnAM vA vanaspateH
11220443 tathaiva sarvabhUtAnAM vayo.avasthAdayaH kR^itAH
11220451 so.ayaM dIpo.archiShAM yadvatsrotasAM tadidaM jalam
11220453 so.ayaM pumAniti nR^iNAM mR^iShA gIrdhIrmR^iShAyuShAm
11220461 mA svasya karmabIjena jAyate so.apyayaM pumAn
11220463 mriyate vAmaro bhrAntyA yathAgnirdArusaMyutaH
11220471 niShekagarbhajanmAni bAlyakaumArayauvanam
11220473 vayomadhyaM jarA mR^ityurityavasthAstanornava
11220481 etA manorathamayIrhAnyasyochchAvachAstanUH
11220483 guNasa~NgAdupAdatte kvachitkashchijjahAti cha
11220491 AtmanaH pitR^iputrAbhyAmanumeyau bhavApyayau
11220493 na bhavApyayavastUnAmabhij~no dvayalakShaNaH
11220501 tarorbIjavipAkAbhyAM yo vidvA~njanmasaMyamau
11220503 tarorvilakShaNo draShTA evaM draShTA tanoH pR^ithak
11220511 prakR^iterevamAtmAnamavivichyAbudhaH pumAn
11220513 tattvena sparshasammUDhaH saMsAraM pratipadyate
11220521 sattvasa~NgAdR^iShIndevAnrajasAsuramAnuShAn
11220523 tamasA bhUtatiryaktvaM bhrAmito yAti karmabhiH
11220531 nR^ityato gAyataH pashyanyathaivAnukaroti tAn
11220533 evaM buddhiguNAnpashyannanIho.apyanukAryate
11220541 yathAmbhasA prachalatA taravo.api chalA iva
11220543 chakShusA bhrAmyamANena dR^ishyate bhramatIva bhUH
11220551 yathA manorathadhiyo viShayShAnubhavo mR^iShA
11220553 svapnadR^iShTAshcha dAshArha tathA saMsAra AtmanaH
11220561 arthe hyavidyamAne.api saMsR^itirna nivartate
11220563 dhyAyato viShayAnasya svapne.anarthAgamo yathA
11220571 tasmAduddhava mA bhu~NkShva viShayAnasadindriyaiH
11220573 AtmAgrahaNanirbhAtaM pashya vaikalpikaM bhramam
11220581 kShipto.avamAnito.asadbhiH pralabdho.asUyito.atha vA
11220583 tADitaH sanniruddho vA vR^ittyA vA parihApitaH
11220591 niShThyuto mUtrito vAj~nairbahudhaivaM prakampitaH
11220593 shreyaskAmaH kR^ichChragata AtmanAtmAnamuddharet
11220600 shrIuddhava uvAcha
11220601 yathaivamanubudhyeyaM
11220602 vada no vadatAM vara
11220611 suduHShahamimaM manya Atmanyasadatikramam
11220613 viduShAmapi vishvAtmanprakR^itirhi balIyasI
11220615 R^ite tvaddharmaniratAnshAntAMste charaNAlayAn
11230010 shrIbAdarAyaNiruvAcha
11230011 sa evamAshaMsita uddhavena bhAgavatamukhyena dAshArhamukhyaH
11230013 sabhAjayanbhR^ityavacho mukundastamAbabhAShe shravaNIyavIryaH
11230020 shrIbhagavAnuvAcha
11230021 bArhaspatya sa nAstyatra sAdhurvai durjaneritaiH
11230023 duraktairbhinnamAtmAnaM yaH samAdhAtumIshvaraH
11230031 na tathA tapyate viddhaH pumAnbANaistu marmagaiH
11230033 yathA tudanti marmasthA hyasatAM paruSheShavaH
11230041 kathayanti mahatpuNyamitihAsamihoddhava
11230043 tamahaM varNayiShyAmi nibodha susamAhitaH
11230051 kenachidbhikShuNA gItaM paribhUtena durjanaiH
11230053 smaratA dhR^itiyuktena vipAkaM nijakarmaNAm
11230061 avantiShu dvijaH kashchidAsIdADhyatamaH shriyA
11230063 vArtAvR^ittiH kadaryastu kAmI lubdho.atikopanaH
11230071 j~nAtayo.atithayastasya vA~NmAtreNApi nArchitAH
11230073 shUnyAvasatha AtmApi kAle kAmairanarchitaH
11230081 duhshIlasya kadaryasya druhyante putrabAndhavAH
11230083 dArA duhitaro bhR^ityA viShaNNA nAcharanpriyam
11230091 tasyaivaM yakShavittasya chyutasyobhayalokataH
11230093 dharmakAmavihInasya chukrudhuH pa~nchabhAginaH
11230101 tadavadhyAnavisrasta puNyaskandhasya bhUrida
11230103 artho.apyagachChannidhanaM bahvAyAsaparishramaH
11230111 j~nAtyo jagR^ihuH ki~nchitki~nchiddasyava uddhava
11230113 daivataH kAlataH ki~nchidbrahmabandhornR^ipArthivAt
11230121 sa evaM draviNe naShTe dharmakAmavivarjitaH
11230123 upekShitashcha svajanaishchintAmApa duratyayAm
11230131 tasyaivaM dhyAyato dIrghaM naShTarAyastapasvinaH
11230133 khidyato bAShpakaNThasya nirvedaH sumahAnabhUt
11230141 sa chAhedamaho kaShTaM vR^ithAtmA me.anutApitaH
11230143 na dharmAya na kAmAya yasyArthAyAsa IdR^ishaH
11230151 prAyeNAthAH kadaryANAM na sukhAya kadAchana
11230153 iha chAtmopatApAya mR^itasya narakAya cha
11230161 yasho yashasvinAM shuddhaM shlAghyA ye guNinAM guNAH
11230163 lobhaH svalpo.api tAnhanti shvitro rUpamivepsitam
11230171 arthasya sAdhane siddhe utkarShe rakShaNe vyaye
11230173 nAshopabhoga AyAsastrAsashchintA bhramo nR^iNAm
11230181 steyaM hiMsAnR^itaM dambhaH kAmaH krodhaH smayo madaH
11230183 bhedo vairamavishvAsaH saMspardhA vyasanAni cha
11230191 ete pa~nchadashAnarthA hyarthamUlA matA nR^iNAm
11230193 tasmAdanarthamarthAkhyaM shreyo.arthI dUratastyajet
11230201 bhidyante bhrAtaro dArAH pitaraH suhR^idastathA
11230203 ekAsnigdhAH kAkiNinA sadyaH sarve.arayaH kR^itAH
11230211 arthenAlpIyasA hyete saMrabdhA dIptamanyavaH
11230213 tyajantyAshu spR^idho ghnanti sahasotsR^ijya sauhR^idam
11230221 labdhvA janmAmaraprArthyaM mAnuShyaM taddvijAgryatAm
11230223 tadanAdR^itya ye svArthaM ghnanti yAntyashubhAM gatim
11230231 svargApavargayordvAraM prApya lokamimaM pumAn
11230233 draviNe ko.anuShajjeta martyo.anarthasya dhAmani
11230241 devarShipitR^ibhUtAni j~nAtInbandhUMshcha bhAginaH
11230243 asaMvibhajya chAtmAnaM yakShavittaH patatyadhaH
11230251 vyarthayArthehayA vittaM pramattasya vayo balam
11230253 kushalA yena sidhyanti jaraThaH kiM nu sAdhaye
11230261 kasmAtsa~Nklishyate vidvAnvyarthayArthehayAsakR^it
11230263 kasyachinmAyayA nUnaM loko.ayaM suvimohitaH
11230271 kiM dhanairdhanadairvA kiM kAmairvA kAmadairuta
11230273 mR^ityunA grasyamAnasya karmabhirvota janmadaiH
11230281 nUnaM me bhagavAMstuShTaH sarvadevamayo hariH
11230283 yena nIto dashAmetAM nirvedashchAtmanaH plavaH
11230291 so.ahaM kAlAvasheSheNa shoShayiShye.a~NgamAtmanaH
11230293 apramatto.akhilasvArthe yadi syAtsiddha Atmani
11230301 tatra mAmanumoderandevAstribhuvaneshvarAH
11230303 muhUrtena brahmalokaM khaTvA~NgaH samasAdhayat
11230310 shrIbhagavAnuvAcha
11230311 ityabhipretya manasA hyAvantyo dvijasattamaH
11230313 unmuchya hR^idayagranthInshAnto bhikShurabhUnmuniH
11230321 sa chachAra mahImetAM saMyatAtmendriyAnilaH
11230323 bhikShArthaM nagaragrAmAnasa~Ngo.alakShito.avishat
11230331 taM vai pravayasaM bhikShumavadhUtamasajjanAH
11230333 dR^iShTvA paryabhavanbhadra bahvIbhiH paribhUtibhiH
11230341 kechittriveNuM jagR^ihureke pAtraM kamaNDalum
11230343 pIThaM chaike.akShasUtraM cha kanthAM chIrANi kechana
11230345 pradAya cha punastAni darshitAnyAdadurmuneH
11230351 annaM cha bhaikShyasampannaM bhu~njAnasya sarittaTe
11230353 mUtrayanti cha pApiShThAH ShThIvantyasya cha mUrdhani
11230361 yatavAchaM vAchayanti tADayanti na vakti chet
11230363 tarjayantyapare vAgbhiH steno.ayamiti vAdinaH
11230365 badhnanti rajjvA taM kechidbadhyatAM badhyatAmiti
11230371 kShipantyeke.avajAnanta eSha dharmadhvajaH shaThaH
11230373 kShINavitta imAM vR^ittimagrahItsvajanojjhitaH
11230381 aho eSha mahAsAro dhR^itimAngirirADiva
11230383 maunena sAdhayatyarthaM bakavaddR^iDhanishchayaH
11230391 ityeke vihasantyenameke durvAtayanti cha
11230393 taM babandhurnirurudhuryathA krIDanakaM dvijam
11230401 evaM sa bhautikaM duHkhaM daivikaM daihikaM cha yat
11230403 bhoktavyamAtmano diShTaM prAptaM prAptamabudhyata
11230411 paribhUta imAM gAthAmagAyata narAdhamaiH
11230413 pAtayadbhiH sva dharmastho dhR^itimAsthAya sAttvikIm
11230420 dvija uvAcha
11230421 nAyaM jano me sukhaduHkhaheturna devatAtmA grahakarmakAlAH
11230423 manaH paraM kAraNamAmananti saMsArachakraM parivartayedyat
11230431 mano guNAnvai sR^ijate balIyastatashcha karmANi vilakShaNAni
11230433 shuklAni kR^iShNAnyatha lohitAni tebhyaH savarNAH sR^itayo bhavanti
11230441 anIha AtmA manasA samIhatA hiraNmayo matsakha udvichaShTe
11230443 manaH svali~NgaM parigR^ihya kAmAnjuShannibaddho guNasa~Ngato.asau
11230451 dAnaM svadharmo niyamo yamashcha shrutaM cha karmANi cha sadvratAni
11230453 sarve manonigrahalakShaNAntAH paro hi yogo manasaH samAdhiH
11230461 samAhitaM yasya manaH prashAntaM dAnAdibhiH kiM vada tasya kR^ityam
11230463 asaMyataM yasya mano vinashyaddAnAdibhishchedaparaM kimebhiH
11230471 manovashe.anye hyabhavansma devA manashcha nAnyasya vashaM sameti
11230473 bhIShmo hi devaH sahasaH sahIyAnyu~njyAdvashe taM sa hi devadevaH
11230481 tamdurjayaM shatrumasahyavegamaruntudaM tanna vijitya kechit
11230483 kurvantyasadvigrahamatra martyairmitrANyudAsInaripUnvimUDhAH
11230491 dehaM manomAtramimaM gR^ihItvA mamAhamityandhadhiyo manuShyAH
11230493 eSho.ahamanyo.ayamiti bhrameNa durantapAre tamasi bhramanti
11230501 janastu hetuH sukhaduHkhayoshchetkimAtmanashchAtra hi bhaumayostat
11230503 jihvAM kvachitsandashati svadadbhistadvedanAyAM katamAya kupyet
11230511 duHkhasya heturyadi devatAstu kimAtmanastatra vikArayostat
11230513 yada~Ngama~Ngena nihanyate kvachitkrudhyeta kasmai puruShaH svadehe
11230521 AtmA yadi syAtsukhaduHkhahetuH kimanyatastatra nijasvabhAvaH
11230523 na hyAtmano.anyadyadi tanmR^iShA syAtkrudhyeta kasmAnna sukhaM na duHkham
11230531 grahA nimittaM sukhaduHkhayoshchetkimAtmano.ajasya janasya te vai
11230533 grahairgrahasyaiva vadanti pIDAM krudhyeta kasmai puruShastato.anyaH
11230541 karmAstu hetuH sukhaduHkhayoshchetkimAtmanastaddhi jaDAjaDatve
11230543 dehastvachitpuruSho.ayaM suparNaH krudhyeta kasmai na hi karma mUlam
11230551 kAlastu hetuH sukhaduHkhayoshchetkimAtmanastatra tadAtmako.asau
11230553 nAgnerhi tApo na himasya tatsyAtkrudhyeta kasmai na parasya dvandvam
11230561 na kenachitkvApi katha~nchanAsya dvandvoparAgaH parataH parasya
11230563 yathAhamaH saMsR^itirUpiNaH syAdevaM prabuddho na bibheti bhUtaiH
11230571 etAM sa AsthAya parAtmaniShThAmadhyAsitAM pUrvatamairmaharShibhiH
11230573 ahaM tariShyAmi durantapAraM tamo mukundA~NghriniShevayaiva
11230580 shrIbhagavAnuvAcha
11230581 nirvidya naShTadraviNe gataklamaH pravrajya gAM paryaTamAna ittham
11230583 nirAkR^ito.asadbhirapi svadharmAdakampito.amUM munirAha gAthAm
11230591 sukhaduHkhaprado nAnyaH puruShasyAtmavibhramaH
11230593 mitrodAsInaripavaH saMsArastamasaH kR^itaH
11230601 tasmAtsarvAtmanA tAta nigR^ihANa mano dhiyA
11230603 mayyAveshitayA yukta etAvAnyogasa~NgrahaH
11230611 ya etAM bhikShuNA gItAM brahmaniShThAM samAhitaH
11230613 dhAraya~nChrAvaya~nChR^iNvandvandvairnaivAbhibhUyate
11240010 shrIbhagavAnuvAcha
11240011 atha te sampravakShyAmi sA~NkhyaM pUrvairvinishchitam
11240013 yadvij~nAya pumAnsadyo jahyAdvaikalpikaM bhramam
11240021 AsIjj~nAnamatho artha ekamevAvikalpitam
11240023 yadA vivekanipuNA Adau kR^itayuge.ayuge
11240031 tanmAyAphalarUpeNa kevalaM nirvikalpitam
11240033 vA~Nmano.agocharaM satyaM dvidhA samabhavadbR^ihat
11240041 tayorekataro hyarthaH prakR^itiH sobhayAtmikA
11240043 j~nAnaM tvanyatamo bhAvaH puruShaH so.abhidhIyate
11240051 tamo rajaH sattvamiti prakR^iterabhavanguNAH
11240053 mayA prakShobhyamANAyAH puruShAnumatena cha
11240061 tebhyaH samabhavatsUtraM mahAnsUtreNa saMyutaH
11240063 tato vikurvato jAto yo.aha~NkAro vimohanaH
11240071 vaikArikastaijasashcha tAmasashchetyahaM trivR^it
11240073 tanmAtrendriyamanasAM kAraNaM chidachinmayaH
11240081 arthastanmAtrikAjjaj~ne tAmasAdindriyANi cha
11240083 taijasAddevatA AsannekAdasha cha vaikR^itAt
11240091 mayA sa~nchoditA bhAvAH sarve saMhatyakAriNaH
11240093 aNDamutpAdayAmAsurmamAyatanamuttamam
11240101 tasminnahaM samabhavamaNDe salilasaMsthitau
11240103 mama nAbhyAmabhUtpadmaM vishvAkhyaM tatra chAtmabhUH
11240111 so.asR^ijattapasA yukto rajasA madanugrahAt
11240113 lokAnsapAlAnvishvAtmA bhUrbhuvaH svariti tridhA
11240121 devAnAmoka AsItsvarbhUtAnAM cha bhuvaH padam
11240123 martyAdInAM cha bhUrlokaH siddhAnAM tritayAtparam
11240131 adho.asurANAM nAgAnAM bhUmeroko.asR^ijatprabhuH
11240133 trilokyAM gatayaH sarvAH karmaNAM triguNAtmanAm
11240141 yogasya tapasashchaiva nyAsasya gatayo.amalAH
11240143 maharjanastapaH satyaM bhaktiyogasya madgatiH
11240151 mayA kAlAtmanA dhAtrA karmayuktamidaM jagat
11240153 guNapravAha etasminnunmajjati nimajjati
11240161 aNurbR^ihatkR^ishaH sthUlo yo yo bhAvaH prasidhyati
11240163 sarvo.apyubhayasaMyuktaH prakR^ityA puruSheNa cha
11240171 yastu yasyAdirantashcha sa vai madhyaM cha tasya san
11240173 vikAro vyavahArArtho yathA taijasapArthivAH
11240181 yadupAdAya pUrvastu bhAvo vikurute.aparam
11240183 Adiranto yadA yasya tatsatyamabhidhIyate
11240191 prakR^itiryasyopAdAnamAdhAraH puruShaH paraH
11240193 sato.abhivya~njakaH kAlo brahma tattritayaM tvaham
11240201 sargaH pravartate tAvatpaurvAparyeNa nityashaH
11240203 mahAnguNavisargArthaH sthityanto yAvadIkShaNam
11240211 virANmayAsAdyamAno lokakalpavikalpakaH
11240213 pa~nchatvAya visheShAya kalpate bhuvanaiH saha
11240221 anne pralIyate martyamannaM dhAnAsu lIyate
11240223 dhAnA bhUmau pralIyante bhUmirgandhe pralIyate
11240231 apsu pralIyate gandha Apashcha svaguNe rase
11240233 lIyate jyotiShi raso jyotI rUpe pralIyate
11240241 rUpaM vAyau sa cha sparshe lIyate so.api chAmbare
11240243 ambaraM shabdatanmAtra indriyANi svayoniShu
11240251 yonirvaikArike saumya lIyate manasIshvare
11240253 shabdo bhUtAdimapyeti bhUtAdirmahati prabhuH
11240261 sa lIyate mahAnsveShu guNesu guNavattamaH
11240263 te.avyakte sampralIyante tatkAle lIyate.avyaye
11240271 kAlo mAyAmaye jIve jIva Atmani mayyaje
11240273 AtmA kevala Atmastho vikalpApAyalakShaNaH
11240281 evamanvIkShamANasya kathaM vaikalpiko bhramaH
11240283 manaso hR^idi tiShTheta vyomnIvArkodaye tamaH
11240291 eSha sA~NkhyavidhiH proktaH saMshayagranthibhedanaH
11240293 pratilomAnulomAbhyAM parAvaradR^isha mayA
11250010 shrIbhagavAnuvAcha
11250011 guNAnAmasammishrANAM pumAnyena yathA bhavet
11250013 tanme puruShavaryedamupadhAraya shaMsataH
11250021 shamo damastitikShekShA tapaH satyaM dayA smR^itiH
11250023 tuShTistyAgo.aspR^ihA shraddhA hrIrdayAdiH svanirvR^itiH
11250031 kAma IhA madastR^iShNA stambha AshIrbhidA sukham
11250033 madotsAho yashaHprItirhAsyaM vIryaM balodyamaH
11250041 krodho lobho.anR^itaM hiMsA yAch~nA dambhaH klamaH kaliH
11250043 shokamohau viShAdArtI nidrAshA bhIranudyamaH
11250051 sattvasya rajasashchaitAstamasashchAnupUrvashaH
11250053 vR^ittayo varNitaprAyAH sannipAtamatho shR^iNu
11250061 sannipAtastvahamiti mametyuddhava yA matiH
11250063 vyavahAraH sannipAto manomAtrendriyAsubhiH
11250071 dharme chArthe cha kAme cha yadAsau pariniShThitaH
11250073 guNAnAM sannikarSho.ayaM shraddhAratidhanAvahaH
11250081 pravR^ittilakShaNe niShThA pumAnyarhi gR^ihAshrame
11250083 svadharme chAnu tiShTheta guNAnAM samitirhi sA
11250091 puruShaM sattvasaMyuktamanumIyAchChamAdibhiH
11250093 kAmAdibhI rajoyuktaM krodhAdyaistamasA yutam
11250101 yadA bhajati mAM bhaktyA nirapekShaH svakarmabhiH
11250103 taM sattvaprakR^itiM vidyAtpuruShaM striyameva vA
11250111 yadA AshiSha AshAsya mAM bhajeta svakarmabhiH
11250113 taM rajaHprakR^itiM vidyAthiMsAmAshAsya tAmasam
11250121 sattvaM rajastama iti guNA jIvasya naiva me
11250123 chittajA yaistu bhUtAnAM sajjamAno nibadhyate
11250131 yadetarau jayetsattvaM bhAsvaraM vishadaM shivam
11250133 tadA sukhena yujyeta dharmaj~nAnAdibhiH pumAn
11250141 yadA jayettamaH sattvaM rajaH sa~NgaM bhidA chalam
11250143 tadA duHkhena yujyeta karmaNA yashasA shriyA
11250151 yadA jayedrajaH sattvaM tamo mUDhaM layaM jaDam
11250153 yujyeta shokamohAbhyAM nidrayA hiMsayAshayA
11250161 yadA chittaM prasIdeta indriyANAM cha nirvR^itiH
11250163 dehe.abhayaM mano.asa~NgaM tatsattvaM viddhi matpadam
11250171 vikurvankriyayA chAdhIranivR^ittishcha chetasAm
11250173 gAtrAsvAsthyaM mano bhrAntaM raja etairnishAmaya
11250181 sIdachchittaM vilIyeta chetaso grahaNe.akShamam
11250183 mano naShTaM tamo glAnistamastadupadhAraya
11250191 edhamAne guNe sattve devAnAM balamedhate
11250193 asurANAM cha rajasi tamasyuddhava rakShasAm
11250201 sattvAjjAgaraNaM vidyAdrajasA svapnamAdishet
11250203 prasvApaM tamasA jantosturIyaM triShu santatam
11250211 uparyupari gachChanti sattvena brAhmaNA janAH
11250213 tamasAdho.adha AmukhyAdrajasAntarachAriNaH
11250221 sattve pralInAH svaryAnti naralokaM rajolayAH
11250223 tamolayAstu nirayaM yAnti mAmeva nirguNAH
11250231 madarpaNaM niShphalaM vA sAttvikaM nijakarma tat
11250233 rAjasaM phalasa~NkalpaM hiMsAprAyAdi tAmasam
11250241 kaivalyaM sAttvikaM j~nAnaM rajo vaikalpikaM cha yat
11250243 prAkR^itaM tAmasaM j~nAnaM manniShThaM nirguNaM smR^itam
11250251 vanaM tu sAttviko vAso grAmo rAjasa uchyate
11250253 tAmasaM dyUtasadanaM manniketaM tu nirguNam
11250261 sAttvikaH kArako.asa~NgI rAgAndho rAjasaH smR^itaH
11250263 tAmasaH smR^itivibhraShTo nirguNo madapAshrayaH
11250271 sAttvikyAdhyAtmikI shraddhA karmashraddhA tu rAjasI
11250273 tAmasyadharme yA shraddhA matsevAyAM tu nirguNA
11250281 pathyaM pUtamanAyastamAhAryaM sAttvikaM smR^itam
11250283 rAjasaM chendriyapreShThaM tAmasaM chArtidAshuchi
11250291 sAttvikaM sukhamAtmotthaM viShayotthaM tu rAjasam
11250293 tAmasaM mohadainyotthaM nirguNaM madapAshrayam
11250301 dravyaM deshaH phalaM kAlo j~nAnaM karma cha kArakaH
11250303 shraddhAvasthAkR^itirniShThA traiguNyaH sarva eva hi
11250311 sarve guNamayA bhAvAH puruShAvyaktadhiShThitAH
11250313 dR^iShTaM shrutaM anudhyAtaM buddhyA vA puruSharShabha
11250321 etAH saMsR^itayaH puMso guNakarmanibandhanAH
11250323 yeneme nirjitAH saumya guNA jIvena chittajAH
11250325 bhaktiyogena manniShTho madbhAvAya prapadyate
11250331 tasmAddehamimaM labdhvA j~nAnavij~nAnasambhavam
11250333 guNasa~NgaM vinirdhUya mAM bhajantu vichakShaNAH
11250341 niHsa~Ngo mAM bhajedvidvAnapramatto jitendriyaH
11250343 rajastamashchAbhijayetsattvasaMsevayA muniH
11250351 sattvaM chAbhijayedyukto nairapekShyeNa shAntadhIH
11250353 sampadyate guNairmukto jIvo jIvaM vihAya mAm
11250361 jIvo jIvavinirmukto guNaishchAshayasambhavaiH
11250363 mayaiva brahmaNA pUrNo na bahirnAntarashcharet
11260010 shrIbhagavAnuvAcha
11260011 mallakShaNamimaM kAyaM labdhvA maddharma AsthitaH
11260013 AnandaM paramAtmAnamAtmasthaM samupaiti mAm
11260021 guNamayyA jIvayonyA vimukto j~nAnaniShThayA
11260023 guNeShu mAyAmAtreShu dR^ishyamAneShvavastutaH
11260025 vartamAno.api na pumAnyujyate.avastubhirguNaiH
11260031 sa~NgaM na kuryAdasatAM shishnodaratR^ipAM kvachit
11260033 tasyAnugastamasyandhe patatyandhAnugAndhavat
11260041 ailaH samrADimAM gAthAmagAyata bR^ihachChravAH
11260043 urvashIvirahAnmuhyannirviNNaH shokasaMyame
11260051 tyaktvAtmAnaM vrayantIM tAM nagna unmattavannR^ipaH
11260053 vilapannanvagAjjAye ghore tiShTheti viklavaH
11260061 kAmAnatR^ipto.anujuShankShullakAnvarShayAminIH
11260063 na veda yAntIrnAyAntIrurvashyAkR^iShTachetanaH
11260070 aila uvAcha
11260071 aho me mohavistAraH kAmakashmalachetasaH
11260073 devyA gR^ihItakaNThasya nAyuHkhaNDA ime smR^itAH
11260081 nAhaM vedAbhinirmuktaH sUryo vAbhyudito.amuyA
11260083 mUShito varShapUgAnAM batAhAni gatAnyuta
11260091 aho me Atmasammoho yenAtmA yoShitAM kR^itaH
11260093 krIDAmR^igashchakravartI naradevashikhAmaNiH
11260101 saparichChadamAtmAnaM hitvA tR^iNamiveshvaram
11260103 yAntIM striyaM chAnvagamaM nagna unmattavadrudan
11260111 kutastasyAnubhAvaH syAtteja Ishatvameva vA
11260113 yo.anvagachChaM striyaM yAntIM kharavatpAdatADitaH
11260121 kiM vidyayA kiM tapasA kiM tyAgena shrutena vA
11260123 kiM viviktena maunena strIbhiryasya mano hR^itam
11260131 svArthasyAkovidaM dhi~NmAM mUrkhaM paNDitamAninam
11260133 yo.ahamIshvaratAM prApya strIbhirgokharavajjitaH
11260141 sevato varShapUgAnme urvashyA adharAsavam
11260143 na tR^ipyatyAtmabhUH kAmo vahnirAhutibhiryathA
11260151 puMshchalyApahR^itaM chittaM ko nvanyo mochituM prabhuH
11260153 AtmArAmeshvaramR^ite bhagavantamadhokShajam
11260161 bodhitasyApi devyA me sUktavAkyena durmateH
11260163 manogato mahAmoho nApayAtyajitAtmanaH
11260171 kimetayA no.apakR^itaM rajjvA vA sarpachetasaH
11260173 draShTuH svarUpAviduSho yo.ahaM yadajitendriyaH
11260181 kvAyaM malImasaH kAyo daurgandhyAdyAtmako.ashuchiH
11260183 kva guNAH saumanasyAdyA hyadhyAso.avidyayA kR^itaH
11260191 pitroH kiM svaM nu bhAryAyAH svAmino.agneH shvagR^idhrayoH
11260193 kimAtmanaH kiM suhR^idAmiti yo nAvasIyate
11260201 tasminkalevare.amedhye tuchChaniShThe viShajjate
11260203 aho subhadraM sunasaM susmitaM cha mukhaM striyaH
11260211 tva~NmAMsarudhirasnAyu medomajjAsthisaMhatau
11260213 viNmUtrapUye ramatAM kR^imINAM kiyadantaram
11260221 athApi nopasajjeta strIShu straiNeShu chArthavit
11260223 viShayendriyasaMyogAnmanaH kShubhyati nAnyathA
11260231 adR^iShTAdashrutAdbhAvAnna bhAva upajAyate
11260233 asamprayu~njataH prANAnshAmyati stimitaM manaH
11260241 tasmAtsa~Ngo na kartavyaH strIShu straiNeShu chendriyaiH
11260243 viduShAM chApyavisrabdhaH ShaDvargaH kimu mAdR^ishAm
11260250 shrIbhagavAnuvAcha
11260251 evaM pragAyannR^ipadevadevaH sa urvashIlokamatho vihAya
11260253 AtmAnamAtmanyavagamya mAM vai upAramajj~nAnavidhUtamohaH
11260261 tato duHsa~NgamutsR^ijya satsu sajjeta buddhimAn
11260263 santa evAsya Chindanti manovyAsa~NgamuktibhiH
11260271 santo.anapekShA machchittAH prashAntAH samadarshinaH
11260273 nirmamA niraha~NkArA nirdvandvA niShparigrahAH
11260281 teShu nityaM mahAbhAga mahAbhAgeShu matkathAH
11260283 sambhavanti hi tA nR^INAM juShatAM prapunantyagham
11260291 tA ye shR^iNvanti gAyanti hyanumodanti chAdR^itAH
11260293 matparAH shraddadhAnAshcha bhaktiM vindanti te mayi
11260301 bhaktiM labdhavataH sAdhoH kimanyadavashiShyate
11260303 mayyanantaguNe brahmaNyAnandAnubhavAtmani
11260311 yathopashrayamANasya bhagavantaM vibhAvasum
11260313 shItaM bhayaM tamo.apyeti sAdhUnsaMsevatastathA
11260321 nimajjyonmajjatAM ghore bhavAbdhau paramAyaNam
11260323 santo brahmavidaH shAntA naurdR^iDhevApsu majjatAm
11260331 annaM hi prANinAM prANa ArtAnAM sharaNaM tvaham
11260333 dharmo vittaM nR^iNAM pretya santo.arvAgbibhyato.araNam
11260341 santo dishanti chakShUMsi bahirarkaH samutthitaH
11260343 devatA bAndhavAH santaH santa AtmAhameva cha
11260351 vaitasenastato.apyevamurvashyA lokaniShpR^ihaH
11260353 muktasa~Ngo mahImetAmAtmArAmashchachAra ha
11270010 shrIuddhava uvAcha
11270011 kriyAyogaM samAchakShva bhavadArAdhanaM prabho
11270013 yasmAttvAM ye yathArchanti sAtvatAH sAtvatarShabha
11270021 etadvadanti munayo muhurniHshreyasaM nR^iNAm
11270023 nArado bhagavAnvyAsa AchAryo.a~NgirasaH sutaH
11270031 niHsR^itaM te mukhAmbhojAdyadAha bhagavAnajaH
11270033 putrebhyo bhR^igumukhyebhyo devyai cha bhagavAnbhavaH
11270041 etadvai sarvavarNAnAmAshramANAM cha sammatam
11270043 shreyasAmuttamaM manye strIshUdrANAM cha mAnada
11270051 etatkamalapatrAkSha karmabandhavimochanam
11270053 bhaktAya chAnuraktAya brUhi vishveshvareshvara
11270060 shrIbhagavAnuvAcha
11270061 na hyanto.anantapArasya karmakANDasya choddhava
11270063 sa~NkShiptaM varNayiShyAmi yathAvadanupUrvashaH
11270071 vaidikastAntriko mishra iti me trividho makhaH
11270073 trayANAmIpsitenaiva vidhinA mAM samarcharet
11270081 yadA svanigamenoktaM dvijatvaM prApya pUruShaH
11270083 yathA yajeta mAM bhaktyA shraddhayA tannibodha me
11270091 archAyAM sthaNDile.agnau vA sUrye vApsu hR^idi dvijaH
11270093 dravyeNa bhaktiyukto.archetsvaguruM mAmamAyayA
11270101 pUrvaM snAnaM prakurvIta dhautadanto.a~Ngashuddhaye
11270103 ubhayairapi cha snAnaM mantrairmR^idgrahaNAdinA
11270111 sandhyopAstyAdikarmANi vedenAchoditAni me
11270113 pUjAM taiH kalpayetsamyak sa~NkalpaH karmapAvanIm
11270121 shailI dArumayI lauhI lepyA lekhyA cha saikatI
11270123 manomayI maNimayI pratimAShTavidhA smR^itA
11270131 chalAchaleti dvividhA pratiShThA jIvamandiram
11270133 udvAsAvAhane na staH sthirAyAmuddhavArchane
11270141 asthirAyAM vikalpaH syAtsthaNDile tu bhaveddvayam
11270143 snapanaM tvavilepyAyAmanyatra parimArjanam
11270151 dravyaiH prasiddhairmadyAgaH pratimAdiShvamAyinaH
11270153 bhaktasya cha yathAlabdhairhR^idi bhAvena chaiva hi
11270161 snAnAla~NkaraNaM preShThamarchAyAmeva tUddhava
11270163 sthaNDile tattvavinyAso vahnAvAjyaplutaM haviH
11270171 sUrye chAbhyarhaNaM preShThaM salile salilAdibhiH
11270173 shraddhayopAhR^itaM preShThaM bhaktena mama vAryapi
11270181 bhUryapyabhaktopAhR^itaM na me toShAya kalpate
11270183 gandho dhUpaH sumanaso dIpo.annAdyaM cha kiM punaH
11270191 shuchiH sambhR^itasambhAraH prAgdarbhaiH kalpitAsanaH
11270193 AsInaH prAgudagvArchedarchAyAM tvatha sammukhaH
11270201 kR^itanyAsaH kR^itanyAsAM madarchAM pANinAmR^ijet
11270203 kalashaM prokShaNIyaM cha yathAvadupasAdhayet
11270211 tadadbhirdevayajanaM dravyANyAtmAnameva cha
11270213 prokShya pAtrANi trINyadbhistaistairdravyaishcha sAdhayet
11270221 pAdyArghyAchamanIyArthaM trINi pAtrANi deshikaH
11270223 hR^idA shIrShNAtha shikhayA gAyatryA chAbhimantrayet
11270231 piNDe vAyvagnisaMshuddhe hR^itpadmasthAM parAM mama
11270233 aNvIM jIvakalAM dhyAyennAdAnte siddhabhAvitAm
11270241 tayAtmabhUtayA piNDe vyApte sampUjya tanmayaH
11270243 AvAhyArchAdiShu sthApya nyastA~NgaM mAM prapUjayet
11270251 pAdyopasparshArhaNAdInupachArAnprakalpayet
11270253 dharmAdibhishcha navabhiH kalpayitvAsanaM mama
11270261 padmamaShTadalaM tatra karNikAkesarojjvalam
11270263 ubhAbhyAM vedatantrAbhyAM mahyaM tUbhayasiddhaye
11270271 sudarshanaM pA~nchajanyaM gadAsIShudhanurhalAn
11270273 muShalaM kaustubhaM mAlAM shrIvatsaM chAnupUjayet
11270281 nandaM sunandaM garuDaM prachaNDaM chaNDaM eva cha
11270283 mahAbalaM balaM chaiva kumudaM kamudekShaNam
11270291 durgAM vinAyakaM vyAsaM viShvakShenaM gurUnsurAn
11270293 sve sve sthAne tvabhimukhAnpUjayetprokShaNAdibhiH
11270301 chandanoshIrakarpUra ku~NkumAguruvAsitaiH
11270303 salilaiH snApayenmantrairnityadA vibhave sati
11270311 svarNagharmAnuvAkena mahApuruShavidyayA
11270313 pauruSheNApi sUktena sAmabhI rAjanAdibhiH
11270321 vastropavItAbharaNa patrasraggandhalepanaiH
11270323 ala~NkurvIta saprema madbhakto mAM yathochitam
11270331 pAdyamAchamanIyaM cha gandhaM sumanaso.akShatAn
11270333 dhUpadIpopahAryANi dadyAnme shraddhayArchakaH
11270341 guDapAyasasarpIMShi shaShkulyApUpamodakAn
11270343 saMyAvadadhisUpAMshcha naivedyaM sati kalpayet
11270351 abhya~NgonmardanAdarsha dantadhAvAbhiShechanam
11270353 annAdyagItanR^ityAni parvaNi syurutAnvaham
11270361 vidhinA vihite kuNDe mekhalAgartavedibhiH
11270363 agnimAdhAya paritaH samUhetpANinoditam
11270371 paristIryAtha paryukShedanvAdhAya yathAvidhi
11270373 prokShaNyAsAdya dravyANi prokShyAgnau bhAvayeta mAm
11270381 taptajAmbUnadaprakhyaM sha~NkhachakragadAmbujaiH
11270383 lasachchaturbhujaM shAntaM padmaki~njalkavAsasam
11270391 sphuratkirITakaTaka kaTisUtravarA~Ngadam
11270393 shrIvatsavakShasaM bhrAjat kaustubhaM vanamAlinam
11270401 dhyAyannabhyarchya dArUNi haviShAbhighR^itAni cha
11270413 prAsyAjyabhAgAvAghArau dattvA chAjyaplutaM haviH
11270411 juhuyAnmUlamantreNa ShoDasharchAvadAnataH
11270413 dharmAdibhyo yathAnyAyaM mantraiH sviShTikR^itaM budhaH
11270421 abhyarchyAtha namaskR^itya pArShadebhyo baliM haret
11270423 mUlamantraM japedbrahma smarannArAyaNAtmakam
11270431 dattvAchamanamuchCheShaM viShvakShenAya kalpayet
11270433 mukhavAsaM surabhimattAmbUlAdyamathArhayet
11270441 upagAyangR^iNannR^ityankarmANyabhinayanmama
11270443 matkathAH shrAvayanshR^iNvanmuhUrtaM kShaNiko bhavet
11270451 stavairuchchAvachaiH stotraiH paurANaiH prAkR^itairapi
11270453 stutvA prasIda bhagavanniti vandeta daNDavat
11270461 shiro matpAdayoH kR^itvA bAhubhyAM cha parasparam
11270463 prapannaM pAhi mAmIsha bhItaM mR^ityugrahArNavAt
11270471 iti sheShAM mayA dattAM shirasyAdhAya sAdaram
11270473 udvAsayechchedudvAsyaM jyotirjyotiShi tatpunaH
11270481 archAdiShu yadA yatra shraddhA mAM tatra chArchayet
11270483 sarvabhUteShvAtmani cha sarvAtmAhamavasthitaH
11270491 evaM kriyAyogapathaiH pumAnvaidikatAntrikaiH
11270493 archannubhayataH siddhiM matto vindatyabhIpsitAm
11270501 madarchAM sampratiShThApya mandiraM kArayeddR^iDham
11270503 puShpodyAnAni ramyANi pUjAyAtrotsavAshritAn
11270511 pUjAdInAM pravAhArthaM mahAparvasvathAnvaham
11270513 kShetrApaNapuragrAmAndattvA matsArShTitAmiyAt
11270521 pratiShThayA sArvabhaumaM sadmanA bhuvanatrayam
11270523 pUjAdinA brahmalokaM tribhirmatsAmyatAmiyAt
11270531 mAmeva nairapekShyeNa bhaktiyogena vindati
11270533 bhaktiyogaM sa labhata evaM yaH pUjayeta mAm
11270541 yaH svadattAM parairdattAM hareta suraviprayoH
11270543 vR^ittiM sa jAyate viDbhugvarShANAmayutAyutam
11270551 kartushcha sAratherhetoranumoditureva cha
11270553 karmaNAM bhAginaH pretya bhUyo bhUyasi tatphalam
11280010 shrIbhagavAnuvAcha
11280011 parasvabhAvakarmANi na prashaMsenna garhayet
11280013 vishvamekAmakaM pashyanprakR^ityA puruSheNa cha
11280021 parasvabhAvakarmANi yaH prashaMsati nindati
11280023 sa Ashu bhrashyate svArthAdasatyabhiniveshataH
11280031 taijase nidrayApanne piNDastho naShTachetanaH
11280033 mAyAM prApnoti mR^ityuM vA tadvannAnArthadR^ikpumAn
11280041 kiM bhadraM kimabhadraM vA dvaitasyAvastunaH kiyat
11280043 vAchoditaM tadanR^itaM manasA dhyAtameva cha
11280051 ChAyApratyAhvayAbhAsA hyasanto.apyarthakAriNaH
11280053 evaM dehAdayo bhAvA yachChantyAmR^ityuto bhayam
11280061 Atmaiva tadidaM vishvaM sR^ijyate sR^ijati prabhuH
11280063 trAyate trAti vishvAtmA hriyate haratIshvaraH
11280071 tasmAnna hyAtmano.anyasmAdanyo bhAvo nirUpitaH
11280073 nirUpite.ayaM trividhA nirmUla bhAtirAtmani
11280075 idaM guNamayaM viddhi trividhaM mAyayA kR^itam
11280081 etadvidvAnmaduditaM j~nAnavij~nAnanaipuNam
11280083 na nindati na cha stauti loke charati sUryavat
11280091 pratyakSheNAnumAnena nigamenAtmasaMvidA
11280093 Adyantavadasajj~nAtvA niHsa~Ngo vicharediha
11280100 shrIuddhava uvAcha
11280101 naivAtmano na dehasya saMsR^itirdraShTR^idR^ishyayoH
11280103 anAtmasvadR^ishorIsha kasya syAdupalabhyate
11280111 AtmAvyayo.aguNaH shuddhaH svayaMjyotiranAvR^itaH
11280113 agnivaddAruvadachiddehaH kasyeha saMsR^itiH
11280120 shrIbhagavAnuvAcha
11280121 yAvaddehendriyaprANairAtmanaH sannikarShaNam
11280123 saMsAraH phalavAMstAvadapArtho.apyavivekinaH
11280131 arthe hyavidyamAne.api saMsR^itirna nivartate
11280133 dhyAyato viShayAnasya svapne.anarthAgamo yathA
11280141 yathA hyapratibuddhasya prasvApo bahvanarthabhR^it
11280143 sa eva pratibuddhasya na vai mohAya kalpate
11280151 shokaharShabhayakrodha lobhamohaspR^ihAdayaH
11280153 aha~NkArasya dR^ishyante janmamR^ityushcha nAtmanaH
11280161 dehendriyaprANamano.abhimAno jIvo.antarAtmA guNakarmamUrtiH
11280163 sUtraM mahAnityurudheva gItaH saMsAra AdhAvati kAlatantraH
11280171 amUlametadbahurUparUpitaM manovachaHprANasharIrakarma
11280173 j~nAnAsinopAsanayA shitena chChittvA munirgAM vicharatyatR^iShNaH
11280181 j~nAnaM viveko nigamastapashcha pratyakShamaitihyamathAnumAnam
11280183 Adyantayorasya yadeva kevalaM kAlashcha hetushcha tadeva madhye
11280191 yathA hiraNyaM svakR^itaM purastAtpashchAchcha sarvasya hiraNmayasya
11280193 tadeva madhye vyavahAryamANaM nAnApadeshairahamasya tadvat
11280201 vij~nAnametattriyavasthama~Nga guNatrayaM kAraNakaryakartR^i
11280203 samanvayena vyatirekatashcha yenaiva turyeNa tadeva satyam
11280211 na yatpurastAduta yanna pashchAnmadhye cha tanna vyapadeshamAtram
11280213 bhUtaM prasiddhaM cha pareNa yadyattadeva tatsyAditi me manIShA
11280221 avidyamAno.apyavabhAsate yo vaikAriko rAjasasarga esaH
11280223 brahma svayaM jyotirato vibhAti brahmendriyArthAtmavikArachitram
11280231 evaM sphutaM brahmavivekahetubhiH
11280232 parApavAdena vishAradena
11280233 ChittvAtmasandehamupArameta
11280234 svAnandatuShTo.akhilakAmukebhyaH
11280241 nAtmA vapuH pArthivamindriyANi devA hyasurvAyurjalamhutAshaH
11280243 mano.annamAtraM dhiShaNA cha sattvamaha~NkR^itiH khaM kShitirarthasAmyam
11280251 samAhitaiH kaH karaNairguNAtmabhir
11280252 guNo bhavenmatsuviviktadhAmnaH
11280253 vikShipyamANairuta kiM nu dUShaNaM
11280254 ghanairupetairvigatai raveH kim
11280261 yathA nabho vAyvanalAmbubhUguNair
11280262 gatAgatairvartuguNairna sajjate
11280263 tathAkSharaM sattvarajastamomalair
11280264 ahaMmateH saMsR^itihetubhiH param
11280271 tathApi sa~NgaH parivarjanIyo guNeShu mAyArachiteShu tAvat
11280273 madbhaktiyogena dR^iDhena yAvadrajo nirasyeta manaHkaShAyaH
11280281 yathAmayo.asAdhu chikitsito nR^iNAM punaH punaH santudati prarohan
11280283 evaM mano.apakvakaShAyakarma kuyoginaM vidhyati sarvasa~Ngam
11280291 kuyogino ye vihitAntarAyairmanuShyabhUtaistridashopasR^iShTaiH
11280293 te prAktanAbhyAsabalena bhUyo yu~njanti yogaM na tu karmatantram
11280301 karoti karma kriyate cha jantuH kenApyasau chodita AnipatAt
11280303 na tatra vidvAnprakR^itau sthito.api nivR^ittatR^iShNaH svasukhAnubhUtyA
11280311 tiShThantamAsInamuta vrajantaM shayAnamukShantamadantamannam
11280313 svabhAvamanyatkimapIhamAnamAtmAnamAtmasthamatirna veda
11280321 yadi sma pashyatyasadindriyArthaM nAnAnumAnena viruddhamanyat
11280323 na manyate vastutayA manIShI svApnaM yathotthAya tirodadhAnam
11280331 pUrvaM gR^ihItaM guNakarmachitramaj~nAnamAtmanyaviviktama~Nga
11280333 nivartate tatpunarIkShayaiva na gR^ihyate nApi visR^iyya AtmA
11280341 yathA hi bhAnorudayo nR^ichakShuShAM tamo nihanyAnna tu sadvidhatte
11280343 evaM samIkShA nipuNA satI me hanyAttamisraM puruShasya buddheH
11280351 eSha svayaMjyotirajo.aprameyo mahAnubhUtiH sakalAnubhUtiH
11280353 eko.advitIyo vachasAM virAme yeneShitA vAgasavashcharanti
11280361 etAvAnAtmasammoho yadvikalpastu kevale
11280363 AtmanR^ite svamAtmAnamavalambo na yasya hi
11280371 yannAmAkR^itibhirgrAhyaM pa~nchavarNamabAdhitam
11280373 vyarthenApyarthavAdo.ayaM dvayaM paNDitamAninAm
11280381 yogino.apakvayogasya yu~njataH kAya utthitaiH
11280383 upasargairvihanyeta tatrAyaM vihito vidhiH
11280391 yogadhAraNayA kAMshchidAsanairdhAraNAnvitaiH
11280393 tapomantrauShadhaiH kAMshchidupasargAnvinirdahet
11280401 kAMshchinmamAnudhyAnena nAmasa~NkIrtanAdibhiH
11280403 yogeshvarAnuvR^ittyA vA hanyAdashubhadAnshanaiH
11280411 kechiddehamimaM dhIrAH sukalpaM vayasi sthiram
11280413 vidhAya vividhopAyairatha yu~njanti siddhaye
11280421 na hi tatkushalAdR^ityaM tadAyAso hyapArthakaH
11280423 antavattvAchCharIrasya phalasyeva vanaspateH
11280431 yogaM niShevato nityaM kAyashchetkalpatAmiyAt
11280433 tachChraddadhyAnna matimAnyogamutsR^ijya matparaH
11280441 yogacharyAmimAM yogI vicharanmadapAshrayaH
11280443 nAntarAyairvihanyeta niHspR^ihaH svasukhAnubhUH
11290010 shrIuddhava uvAcha
11290011 sudustarAmimAM manye yogacharyAmanAtmanaH
11290013 yathA~njasA pumAnsiddhyettanme brUhya~njasAchyuta
11290021 prAyashaH puNdarIkAkSha yu~nyanto yogino manaH
11290023 viShIdantyasamAdhAnAnmanonigrahakarshitAH
11290031 athAta AnandadughaM padAmbujaM haMsAH shrayerannaravindalochana
11290033 sukhaM nu vishveshvara yogakarmabhistvanmAyayAmI vihatA na mAninaH
11290041 kiM chitramachyuta tavaitadasheShabandho dAseShvananyasharaNesu yadAtmasAttvam
11290043 yo.arochayatsaha mR^igaiH svayamIshvarANAM shrImatkirITataTapIDitapAdapIThaH
11290051 taM tvAkhilAtmadayiteshvaramAshritAnAM
11290052 sarvArthadaM svakR^itavidvisR^ijeta ko nu
11290053 ko vA bhajetkimapi vismR^itaye.anu bhUtyai
11290054 kiM vA bhavenna tava pAdarajojuShAM naH
11290061 naivopayantyapachitiM kavayastavesha
11290062 brahmAyuShApi kR^itamR^iddhamudaH smarantaH
11290063 yo.antarbahistanubhR^itAmashubhaM vidhunvann
11290064 AchAryachaittyavapuShA svagatiM vyanakti
11290070 shrIshuka uvAcha
11290071 ityuddhavenAtyanuraktachetasA pR^iShTo jagatkrIDanakaH svashaktibhiH
11290073 gR^ihItamUrtitraya Ishvareshvaro jagAda sapremamanoharasmitaH
11290080 shrIbhagavAnuvAcha
11290081 hanta te kathayiShyAmi mama dharmAnsuma~NgalAn
11290083 yAnshraddhayAcharanmartyo mR^ityuM jayati durjayam
11290091 kuryAtsarvANi karmANi madarthaM shanakaiH smaran
11290093 mayyarpitamanashchitto maddharmAtmamanoratiH
11290101 deshAnpuNyAnAshrayeta madbhaktaiH sAdhubhiH shritAn
11290103 devAsuramanuShyeShu madbhaktAcharitAni cha
11290111 pR^ithaksatreNa vA mahyaM parvayAtrAmahotsavAn
11290113 kArayedgItanR^ityAdyairmahArAjavibhUtibhiH
11290121 mAmeva sarvabhUteShu bahirantarapAvR^itam
11290123 IkShetAtmani chAtmAnaM yathA khamamalAshayaH
11290131 iti sarvANi bhUtAni madbhAvena mahAdyute
11290133 sabhAjayanmanyamAno j~nAnaM kevalamAshritaH
11290141 brAhmaNe pukkase stene brahmaNye.arke sphuli~Ngake
11290143 akrUre krUrake chaiva samadR^ikpaNDito mataH
11290151 nareShvabhIkShNaM madbhAvaM puMso bhAvayato.achirAt
11290153 spardhAsUyAtiraskArAH sAha~NkArA viyanti hi
11290161 visR^ijya smayamAnAnsvAndR^ishaM vrIDAM cha daihikIm
11290163 praNameddaNDavadbhUmAvAshvachANDAlagokharam
11290171 yAvatsarveShu bhUteShu madbhAvo nopajAyate
11290173 tAvadevamupAsIta vA~NmanaHkAyavR^ittibhiH
11290181 sarvaM brahmAtmakaM tasya vidyayAtmamanIShayA
11290183 paripashyannuparametsarvato muitasaMshayaH
11290191 ayaM hi sarvakalpAnAM sadhrIchIno mato mama
11290193 madbhAvaH sarvabhUteShu manovAkkAyavR^ittibhiH
11290201 na hya~Ngopakrame dhvaMso maddharmasyoddhavANvapi
11290203 mayA vyavasitaH samya~NnirguNatvAdanAshiShaH
11290211 yo yo mayi pare dharmaH kalpyate niShphalAya chet
11290213 tadAyAso nirarthaH syAdbhayAderiva sattama
11290221 eShA buddhimatAM buddhirmanIShA cha manIShiNAm
11290223 yatsatyamanR^iteneha martyenApnoti mAmR^itam
11290231 eSha te.abhihitaH kR^itsno brahmavAdasya sa~NgrahaH
11290233 samAsavyAsavidhinA devAnAmapi durgamaH
11290241 abhIkShNashaste gaditaM j~nAnaM vispaShTayuktimat
11290243 etadvij~nAya muchyeta puruSho naShTasaMshayaH
11290251 suviviktaM tava prashnaM mayaitadapi dhArayet
11290253 sanAtanaM brahmaguhyaM paraM brahmAdhigachChati
11290261 ya etanmama bhakteShu sampradadyAtsupuShkalam
11290263 tasyAhaM brahmadAyasya dadAmyAtmAnamAtmanA
11290271 ya etatsamadhIyIta pavitraM paramaM shuchi
11290273 sa pUyetAharaharmAM j~nAnadIpena darshayan
11290281 ya etachChraddhayA nityamavyagraH shR^iNuyAnnaraH
11290283 mayi bhaktiM parAM kurvankarmabhirna sa badhyate
11290291 apyuddhava tvayA brahma sakhe samavadhAritam
11290293 api te vigato mohaH shokashchAsau manobhavaH
11290301 naitattvayA dAmbhikAya nAstikAya shaThAya cha
11290303 ashushrUShorabhaktAya durvinItAya dIyatAm
11290311 etairdoShairvihInAya brahmaNyAya priyAya cha
11290313 sAdhave shuchaye brUyAdbhaktiH syAchChUdrayoShitAm
11290321 naitadvij~nAya jij~nAsorj~nAtavyamavashiShyate
11290323 pItvA pIyUShamamR^itaM pAtavyaM nAvashiShyate
11290331 j~nAne karmaNi yoge cha vArtAyAM daNDadhAraNe
11290333 yAvAnartho nR^iNAM tAta tAvAMste.ahaM chaturvidhaH
11290341 martyo yadA tyaktasamastakarmA niveditAtmA vichikIrShito me
11290343 tadAmR^itatvaM pratipadyamAno mayAtmabhUyAya cha kalpate vai
11290350 shrIshuka uvAcha
11290351 sa evamAdarshitayogamArgastadottamaHshlokavacho nishamya
11290353 baddhA~njaliH prItyuparuddhakaNTho na ki~nchidUche.ashrupariplutAkShaH
11290361 viShTabhya chittaM praNayAvaghUrNaM dhairyeNa rAjanbahumanyamAnaH
11290363 kR^itA~njaliH prAha yadupravIraM shIrShNA spR^ishaMstachcharaNAravindam
11290370 shrIuddhava uvAcha
11290371 vidrAvito mohamahAndhakAro ya Ashrito me tava sannidhAnAt
11290373 vibhAvasoH kiM nu samIpagasya shItaM tamo bhIH prabhavantyajAdya
11290381 pratyarpito me bhavatAnukampinA bhR^ityAya vij~nAnamayaH pradIpaH
11290383 hitvA kR^itaj~nastava pAdamUlaM ko.anyaM samIyAchCharaNaM tvadIyam
11290391 vR^ikNashcha me sudR^iDhaH snehapAsho dAshArhavR^iShNyandhakasAtvateShu
11290393 prasAritaH sR^iShTivivR^iddhaye tvayA svamAyayA hyAtmasubodhahetinA
11290401 namo.astu te mahAyoginprapannamanushAdhi mAm
11290403 yathA tvachcharaNAmbhoje ratiH syAdanapAyinI
11290410 shrIbhagavAnuvAcha
11290411 gachChoddhava mayAdiShTo badaryAkhyaM mamAshramam
11290413 tatra matpAdatIrthode snAnopasparshanaiH shuchiH
11290421 IkShayAlakanandAyA vidhUtAsheShakalmaShaH
11290423 vasAno valkalAnya~Nga vanyabhuksukhaniHspR^ihaH
11290431 titikShurdvandvamAtrANAM sushIlaH saMyatendriyaH
11290433 shAntaH samAhitadhiyA j~nAnavij~nAnasaMyutaH
11290441 matto.anushikShitaM yatte viviktamanubhAvayan
11290443 mayyAveshitavAkchitto maddharmanirato bhava
11290445 ativrajya gatIstisro mAmeShyasi tataH param
11290450 shrIshuka uvAcha
11290451 sa evamukto harimedhasoddhavaH pradakShiNaM taM parisR^itya pAdayoH
11290453 shiro nidhAyAshrukalAbhirArdradhIrnyaShi~nchadadvandvaparo.apyapakrame
11290461 sudustyajasnehaviyogakAtaro na shaknuvaMstaM parihAtumAturaH
11290463 kR^ichChraM yayau mUrdhani bhartR^ipAduke bibhrannamaskR^itya yayau punaH punaH
11290471 tatastamantarhR^idi sanniveshya gato mahAbhAgavato vishAlAm
11290473 yathopadiShTAM jagadekabandhunA tapaH samAsthAya hareragAdgatim
11290481 ya etadAnandasamudrasambhR^itaM j~nAnAmR^itaM bhAgavatAya bhAShitam
11290483 kR^iShNena yogeshvarasevitA~NghriNA sachChraddhayAsevya jagadvimuchyate
11290491 bhavabhayamapahantuM j~nAnavij~nAnasAraM
11290492 nigamakR^idupajahre bhR^i~NgavadvedasAram
11290493 amR^itamudadhitashchApAyayadbhR^ityavargAn
11290494 puruShamR^iShabhamAdyaM kR^iShNasaMj~naM nato.asmi
11300010 shrIrAjovAcha
11300011 tato mahAbhAgavata uddhave nirgate vanam
11300013 dvAravatyAM kimakarodbhagavAnbhUtabhAvanaH
11300021 brahmashApopasaMsR^iShTe svakule yAdavarShabhaH
11300023 preyasIM sarvanetrANAM tanuM sa kathamatyajat
11300031 pratyAkraShTuM nayanamabalA yatra lagnaM na shekuH
11300032 karNAviShTaM na sarati tato yatsatAmAtmalagnam
11300033 yachChrIrvAchAM janayati ratiM kiM nu mAnaM kavInAM
11300034 dR^iShTvA jiShNoryudhi rathagataM yachcha tatsAmyamIyuH
11300040 shrI R^iShiruvAcha
11300041 divi bhuvyantarikShe cha mahotpAtAnsamutthitAn
11300043 dR^iShTvAsInAnsudharmAyAM kR^iShNaH prAha yadUnidam
11300050 shrIbhagavAnuvAcha
11300051 ete ghorA mahotpAtA dvArvatyAM yamaketavaH
11300053 muhUrtamapi na stheyamatra no yadupu~NgavAH
11300061 striyo bAlAshcha vR^iddhAshcha sha~NkhoddhAraM vrajantvitaH
11300063 vayaM prabhAsaM yAsyAmo yatra pratyaksarasvatI
11300071 tatrAbhiShichya shuchaya upoShya susamAhitAH
11300073 devatAH pUjayiShyAmaH snapanAlepanArhaNaiH
11300081 brAhmaNAMstu mahAbhAgAnkR^itasvastyayanA vayam
11300083 gobhUhiraNyavAsobhirgajAshvarathaveshmabhiH
11300091 vidhireSha hyariShTaghno ma~NgalAyanamuttamam
11300093 devadvijagavAM pUjA bhUteShu paramo bhavaH
11300101 iti sarve samAkarNya yaduvR^iddhA madhudviShaH
11300103 tatheti naubhiruttIrya prabhAsaM prayayU rathaiH
11300111 tasminbhagavatAdiShTaM yadudevena yAdavAH
11300113 chakruH paramayA bhaktyA sarvashreyopabR^iMhitam
11300121 tatastasminmahApAnaM papurmaireyakaM madhu
11300123 diShTavibhraMshitadhiyo yaddravairbhrashyate matiH
11300131 mahApAnAbhimattAnAM vIrANAM dR^iptachetasAm
11300133 kR^iShNamAyAvimUDhAnAM sa~NgharShaH sumahAnabhUt
11300141 yuyudhuH krodhasaMrabdhA velAyAmAtatAyinaH
11300143 dhanurbhirasibhirbhallairgadAbhistomararShTibhiH
11300151 patatpatAkai rathaku~njarAdibhiH kharoShTragobhirmahiShairnarairapi
11300153 mithaH sametyAshvataraiH sudurmadA nyahansharairdadbhiriva dvipA vane
11300161 pradyumnasAmbau yudhi rUDhamatsarAv
11300162 akrUrabhojAvaniruddhasAtyakI
11300163 subhadrasa~NgrAmajitau sudAruNau
11300164 gadau sumitrAsurathau samIyatuH
11300171 anye cha ye vai nishaTholmukAdayaH sahasrajichChatajidbhAnumukhyAH
11300173 anyonyamAsAdya madAndhakAritA jaghnurmukundena vimohitA bhR^isham
11300181 dAshArhavR^iShNyandhakabhojasAtvatA
11300182 madhvarbudA mAthurashUrasenAH
11300183 visarjanAH kukurAH kuntayashcha
11300184 mithastu jaghnuH suvisR^ijya sauhR^idam
11300191 putrA ayudhyanpitR^ibhirbhrAtR^ibhishcha
11300192 svasrIyadauhitrapitR^ivyamAtulaiH
11300193 mitrANi mitraiH suhR^idaH suhR^idbhir
11300194 j~nAtIMstvaha~nj~nAtaya eva mUDhAH
11300201 shareShu hIyamAeShu bhajyamAnesu dhanvasu
11300203 shastreShu kShIyamAneShu muShTibhirjahrurerakAH
11300211 tA vajrakalpA hyabhavanparighA muShTinA bhR^itAH
11300213 jaghnurdviShastaiH kR^iShNena vAryamANAstu taM cha te
11300221 pratyanIkaM manyamAnA balabhadraM cha mohitAH
11300223 hantuM kR^itadhiyo rAjannApannA AtatAyinaH
11300231 atha tAvapi sa~NkruddhAvudyamya kurunandana
11300233 erakAmuShTiparighau charantau jaghnaturyudhi
11300241 brahmashApopasR^iShTAnAM kR^iShNamAyAvR^itAtmanAm
11300243 spardhAkrodhaH kShayaM ninye vaiNavo.agniryathA vanam
11300251 evaM naShTeShu sarveShu kuleShu sveShu keshavaH
11300253 avatArito bhuvo bhAra iti mene.avasheShitaH
11300261 rAmaH samudravelAyAM yogamAsthAya pauruSham
11300263 tatyAja lokaM mAnuShyaM saMyojyAtmAnamAtmani
11300271 rAmaniryANamAlokya bhagavAndevakIsutaH
11300273 niShasAda dharopasthe tuShNImAsAdya pippalam
11300281 bibhrachchaturbhujaM rUpaM bhrAyiShNu prabhayA svayA
11300283 disho vitimirAH kurvanvidhUma iva pAvakaH
11300291 shrIvatsA~NkaM ghanashyAmaM taptahATakavarchasam
11300293 kausheyAmbarayugmena parivItaM suma~Ngalam
11300301 sundarasmitavaktrAbjaM nIlakuntalamaNDitam
11300303 puNDarIkAbhirAmAkShaM sphuranmakarakuNDalam
11300311 kaTisUtrabrahmasUtra kirITakaTakA~NgadaiH
11300313 hAranUpuramudrAbhiH kaustubhena virAjitam
11300321 vanamAlAparItA~NgaM mUrtimadbhirnijAyudhaiH
11300323 kR^itvorau dakShiNe pAdamAsInaM pa~NkajAruNam
11300331 muShalAvasheShAyaHkhaNDa kR^iteShurlubdhako jarA
11300333 mR^igAsyAkAraM tachcharaNaM vivyAdha mR^igasha~NkayA
11300341 chaturbhujaM taM puruShaM dR^iShTvA sa kR^itakilbiShaH
11300343 bhItaH papAta shirasA pAdayorasuradviShaH
11300351 ajAnatA kR^itamidaM pApena madhusUdana
11300353 kShantumarhasi pApasya uttamaHshloka me.anagha
11300361 yasyAnusmaraNaM nR^iNAmaj~nAnadhvAntanAshanam
11300363 vadanti tasya te viShNo mayAsAdhu kR^itaM prabho
11300371 tanmAshu jahi vaikuNTha pApmAnaM mR^igalubdhakam
11300373 yathA punarahaM tvevaM na kuryAM sadatikramam
11300381 yasyAtmayogarachitaM na vidurviri~ncho
11300382 rudrAdayo.asya tanayAH patayo girAM ye
11300383 tvanmAyayA pihitadR^iShTaya etada~njaH
11300384 kiM tasya te vayamasadgatayo gR^iNImaH
11300390 shrIbhagavAnuvAcha
11300391 mA bhairjare tvamuttiShTha kAma eSha kR^ito hi me
11300393 yAhi tvaM madanuj~nAtaH svargaM sukR^itinAM padam
11300401 ityAdiShTo bhagavatA kR^iShNenechChAsharIriNA
11300403 triH parikramya taM natvA vimAnena divaM yayau
11300411 dArukaH kR^iShNapadavImanvichChannadhigamya tAm
11300413 vAyuM tulasikAmodamAghrAyAbhimukhaM yayau
11300421 taM tatra tigmadyubhirAyudhairvR^itaM
11300422 hyashvatthamUle kR^itaketanaM patim
11300423 snehaplutAtmA nipapAta pAdayo
11300424 rathAdavaplutya sabAShpalochanaH
11300431 apashyatastvachcharaNAmbujaM prabho dR^iShTiH praNaShTA tamasi praviShTA
11300433 disho na jAne na labhe cha shAntiM yathA nishAyAmuDupe praNaShTe
11300441 iti bruvati sUte vai ratho garuDalA~nChanaH
11300443 khamutpapAta rAjendra sAshvadhvaja udIkShataH
11300451 tamanvagachChandivyAni viShNupraharaNAni cha
11300453 tenAtivismitAtmAnaM sUtamAha janArdanaH
11300461 gachCha dvAravatIM sUta j~nAtInAM nidhanaM mithaH
11300463 sa~NkarShaNasya niryANaM bandhubhyo brUhi maddashAm
11300471 dvArakAyAM cha na stheyaM bhavadbhishcha svabandhubhiH
11300473 mayA tyaktAM yadupurIM samudraH plAvayiShyati
11300481 svaM svaM parigrahaM sarve AdAya pitarau cha naH
11300483 arjunenAvitAH sarva indraprasthaM gamiShyatha
11300491 tvaM tu maddharmamAsthAya j~nAnaniShTha upekShakaH
11300493 manmAyArachitAmetAM vij~nayopashamaM vraja
11300501 ityuktastaM parikramya namaskR^itya punaH punaH
11300503 tatpAdau shIrShNyupAdhAya durmanAH prayayau purIm
11310010 shrIshuka uvAcha
11310011 atha tatrAgamadbrahmA bhavAnyA cha samaM bhavaH
11310013 mahendrapramukhA devA munayaH saprajeshvarAH
11310021 pitaraH siddhagandharvA vidyAdharamahoragAH
11310023 chAraNA yakSharakShAMsi kinnarApsaraso dvijAH
11310031 draShTukAmA bhagavato niryANaM paramotsukAH
11310033 gAyantashcha gR^iNantashcha shaureH karmANi janma cha
11310041 vavR^iShuH puShpavarShANi vimAnAvalibhirnabhaH
11310043 kurvantaH sa~NkulaM rAjanbhaktyA paramayA yutAH
11310051 bhagavAnpitAmahaM vIkShya vibhUtIrAtmano vibhuH
11310053 saMyojyAtmani chAtmAnaM padmanetre nyamIlayat
11310061 lokAbhirAmAM svatanuM dhAraNAdhyAnama~Ngalam
11310063 yogadhAraNayAgneyyA dagdhvA dhAmAvishatsvakam
11310071 divi dundubhayo neduH petuH sumanasashcha khAt
11310073 satyaM dharmo dhR^itirbhUmeH kIrtiH shrIshchAnu taM yayuH
11310081 devAdayo brahmamukhyA na vishantaM svadhAmani
11310083 avij~nAtagatiM kR^iShNaM dadR^ishushchAtivismitAH
11310091 saudAmanyA yathAklAshe yAntyA hitvAbhramaNDalam
11310093 gatirna lakShyate martyaistathA kR^iShNasya daivataiH
11310101 brahmarudrAdayaste tu dR^iShTvA yogagatiM hareH
11310103 vismitAstAM prashaMsantaH svaM svaM lokaM yayustadA
11310111 rAjanparasya tanubhR^ijjananApyayehA
11310112 mAyAviDambanamavehi yathA naTasya
11310113 sR^iShTvAtmanedamanuvishya vihR^itya chAnte
11310114 saMhR^itya chAtmamahinoparataH sa Aste
11310121 martyena yo gurusutaM yamalokanItaM
11310122 tvAM chAnayachCharaNadaH paramAstradagdham
11310123 jigye.antakAntakamapIshamasAvanIshaH
11310124 kiM svAvane svaranayanmR^igayuM sadeham
11310131 tathApyasheShasthitisambhavApyayeShv
11310132 ananyaheturyadasheShashaktidhR^ik
11310133 naichChatpraNetuM vapuratra sheShitaM
11310134 martyena kiM svasthagatiM pradarshayan
11310141 ya etAM prAtarutthAya kR^iShNasya padavIM parAm
11310143 prayataH kIrtayedbhaktyA tAmevApnotyanuttamAm
11310151 dAruko dvArakAmetya vasudevograsenayoH
11310153 patitvA charaNAvasrairnyaShi~nchatkR^iShNavichyutaH
11310161 kathayAmAsa nidhanaM vR^iShNInAM kR^itsnasho nR^ipa
11310163 tachChrutvodvignahR^idayA janAH shokavirmUrchChitAH
11310171 tatra sma tvaritA jagmuH kR^iShNavishleShavihvalAH
11310173 vyasavaH sherate yatra j~nAtayo ghnanta Ananam
11310181 devakI rohiNI chaiva vasudevastathA sutau
11310183 kR^iShNarAmAvapashyantaH shokArtA vijahuH smR^itim
11310191 prANAMshcha vijahustatra bhagavadvirahAturAH
11310193 upaguhya patIMstAta chitAmAruruhuH striyaH
11310201 rAmapatnyashcha taddehamupaguhyAgnimAvishan
11310203 vasudevapatnyastadgAtraM pradyumnAdInhareH snuShAH
11310205 kR^iShNapatnyo.avishannagniM rukmiNyAdyAstadAtmikAH
11310211 arjunaH preyasaH sakhyuH kR^iShNasya virahAturaH
11310213 AtmAnaM sAntvayAmAsa kR^iShNagItaiH saduktibhiH
11310221 bandhUnAM naShTagotrANAmarjunaH sAmparAyikam
11310223 hatAnAM kArayAmAsa yathAvadanupUrvashaH
11310231 dvArakAM hariNA tyaktAM samudro.aplAvayatkShaNAt
11310233 varjayitvA mahArAja shrImadbhagavadAlayam
11310241 nityaM sannihitastatra bhagavAnmadhusUdanaH
11310243 smR^ityAsheShAshubhaharaM sarvama~Ngalama~Ngalam
11310251 strIbAlavR^iddhAnAdAya hatasheShAndhana~njayaH
11310253 indraprasthaM samAveshya vajraM tatrAbhyaShechayat
11310261 shrutvA suhR^idvadhaM rAjannarjunAtte pitAmahAH
11310263 tvAM tu vaMshadharaM kR^itvA jagmuH sarve mahApatham
11310271 ya etaddevadevasya viShNoH karmANi janma cha
11310273 kIrtayechChraddhayA martyaH sarvapApaiH pramuchyate
11310281 itthaM harerbhagavato ruchirAvatAra
11310282 vIryANi bAlacharitAni cha shantamAni
11310283 anyatra cheha cha shrutAni gR^iNanmanuShyo
11310284 bhaktiM parAM paramahaMsagatau labheta
12010010 shrIshuka uvAcha
12010011 yo.antyaH pura~njayo nAma bhaviShyo bArahadrathaH
12010013 tasyAmAtyastu shunako hatvA svAminamAtmajam
12010021 pradyotasaMj~naM rAjAnaM kartA yatpAlakaH sutaH
12010023 vishAkhayUpastatputro bhavitA rAjakastataH
12010031 nandivardhanastatputraH pa~ncha pradyotanA ime
12010033 aShTatriMshottarashataM bhokShyanti pR^ithivIM nR^ipAH
12010041 shishunAgastato bhAvyaH kAkavarNastu tatsutaH
12010043 kShemadharmA tasya sutaH kShetraj~naH kShemadharmajaH
12010051 vidhisAraH sutastasyA jAtashatrurbhaviShyati
12010053 darbhakastatsuto bhAvI darbhakasyAjayaH smR^itaH
12010061 nandivardhana Ajeyo mahAnandiH sutastataH
12010063 shishunAgA dashaivaite saShTyuttarashatatrayam
12010071 samA bhokShyanti pR^ithivIM kurushreShTha kalau nR^ipAH
12010073 mahAnandisuto rAjanshUdrAgarbhodbhavo balI
12010081 mahApadmapatiH kashchinnandaH kShatravinAshakR^it
12010083 tato nR^ipA bhaviShyanti shUdraprAyAstvadhArmikAH
12010091 sa ekachChatrAM pR^ithivImanulla~NghitashAsanaH
12010093 shAsiShyati mahApadmo dvitIya iva bhArgavaH
12010101 tasya chAShTau bhaviShyanti sumAlyapramukhAH sutAH
12010103 ya imAM bhokShyanti mahIM rAjAnashcha shataM samAH
12010111 nava nandAndvijaH kashchitprapannAnuddhariShyati
12010113 teShAM abhAve jagatIM mauryA bhokShyanti vai kalau
12010121 sa eva chandraguptaM vai dvijo rAjye.abhiShekShyati
12010123 tatsuto vArisArastu tatashchAshokavardhanaH
12010131 suyashA bhavitA tasya sa~NgataH suyashaHsutaH
12010133 shAlishUkastatastasya somasharmA bhaviShyati
12010135 shatadhanvA tatastasya bhavitA tadbR^ihadrathaH
12010141 mauryA hyete dasha nR^ipAH saptatriMshachChatottaram
12010143 samA bhokShyanti pR^ithivIM kalau kurukulodvaha
12010151 agnimitrastatastasmAtsujyeShTho bhavitA tataH
12010153 vasumitro bhadrakashcha pulindo bhavitA sutaH
12010161 tato ghoShaH sutastasmAdvajramitro bhaviShyati
12010163 tato bhAgavatastasmAddevabhUtiH kurUdvaha
12010171 shu~NgA dashaite bhokShyanti bhUmiM varShashatAdhikam
12010173 tataH kANvAniyaM bhUmiryAsyatyalpaguNAnnR^ipa
12010181 shu~NgaM hatvA devabhUtiM kANvo.amAtyastu kAminam
12010183 svayaM kariShyate rAjyaM vasudevo mahAmatiH
12010191 tasya putrastu bhUmitrastasya nArAyaNaH sutaH
12010193 kANvAyanA ime bhUmiM chatvAriMshachcha pa~ncha cha
12010195 shatAni trINi bhokShyanti varShANAM cha kalau yuge
12010201 hatvA kANvaM susharmANaM tadbhR^ityo vR^iShalo balI
12010203 gAM bhokShyatyandhrajAtIyaH ka~nchitkAlamasattamaH
12010211 kR^iShNanAmAtha tadbhrAtA bhavitA pR^ithivIpatiH
12010213 shrIshAntakarNastatputraH paurNamAsastu tatsutaH
12010221 lambodarastu tatputrastasmAchchibilako nR^ipaH
12010223 meghasvAtishchibilakAdaTamAnastu tasya cha
12010231 aniShTakarmA hAleyastalakastasya chAtmajaH
12010233 purIShabhIrustatputrastato rAjA sunandanaH
12010241 chakoro bahavo yatra shivasvAtirarindamaH
12010243 tasyApi gomatI putraH purImAnbhavitA tataH
12010251 medashirAH shivaskando yaj~nashrIstatsutastataH
12010253 vijayastatsuto bhAvyashchandravij~naH salomadhiH
12010261 ete triMshannR^ipatayashchatvAryabdashatAni cha
12010273 ShaTpa~nchAshachcha pR^ithivIM bhokShyanti kurunandana
12010271 saptAbhIrA AvabhR^ityA dasha gardabhino nR^ipAH
12010273 ka~NkAH ShoDasha bhUpAlA bhaviShyantyatilolupAH
12010281 tato.aShTau yavanA bhAvyAshchaturdasha turuShkakAH
12010283 bhUyo dasha guruNDAshcha maulA ekAdashaiva tu
12010291 ete bhokShyanti pR^ithivIM dasha varShashatAni cha
12010293 navAdhikAM cha navatiM maulA ekAdasha kShitim
12010301 bhokShyantyabdashatAnya~Nga trINi taiH saMsthite tataH
12010303 kilakilAyAM nR^ipatayo bhUtanando.atha va~NgiriH
12010311 shishunandishcha tadbhrAtA yashonandiH pravIrakaH
12010313 ityete vai varShashataM bhaviShyantyadhikAni ShaT
12010321 teShAM trayodasha sutA bhavitArashcha bAhlikAH
12010323 puShpamitro.atha rAjanyo durmitro.asya tathaiva cha
12010331 ekakAlA ime bhUpAH saptAndhrAH sapta kaushalAH
12010333 vidUrapatayo bhAvyA niShadhAstata eva hi
12010341 mAgadhAnAM tu bhavitA vishvasphUrjiH pura~njayaH
12010343 kariShyatyaparo varNAnpulindayadumadrakAn
12010351 prajAshchAbrahmabhUyiShThAH sthApayiShyati durmatiH
12010353 vIryavAnkShatramutsAdya padmavatyAM sa vai puri
12010355 anuga~NgamAprayAgaM guptAM bhokShyati medinIm
12010361 saurAShTrAvantyAbhIrAshcha shUrA arbudamAlavAH
12010363 vrAtyA dvijA bhaviShyanti shUdraprAyA janAdhipAH
12010371 sindhostaTaM chandrabhAgAM kauntIM kAshmIramaNDalam
12010373 bhokShyanti shUdrA vrAtyAdyA mlechChAshchAbrahmavarchasaH
12010381 tulyakAlA ime rAjanmlechChaprAyAshcha bhUbhR^itaH
12010383 ete.adharmAnR^itaparAH phalgudAstIvramanyavaH
12010391 strIbAlagodvijaghnAshcha paradAradhanAdR^itAH
12010393 uditAstamitaprAyA alpasattvAlpakAyuShaH
12010401 asaMskR^itAH kriyAhInA rajasA tamasAvR^itAH
12010403 prajAste bhakShayiShyanti mlechChA rAjanyarUpiNaH
12010411 tannAthAste janapadAstachChIlAchAravAdinaH
12010413 anyonyato rAjabhishcha kShayaM yAsyanti pIDitAH
12020010 shrIshuka uvAcha
12020011 tatashchAnudinaM dharmaH satyaM shauchaM kShamA dayA
12020013 kAlena balinA rAjanna~NkShyatyAyurbalaM smR^itiH
12020021 vittameva kalau nR^INAM janmAchAraguNodayaH
12020023 dharmanyAyavyavasthAyAM kAraNaM balameva hi
12020031 dAmpatye.abhiruchirheturmAyaiva vyAvahArike
12020033 strItve puMstve cha hi ratirvipratve sUtrameva hi
12020041 li~NgaM evAshramakhyAtAvanyonyApattikAraNam
12020043 avR^ittyA nyAyadaurbalyaM pANDitye chApalaM vachaH
12020051 anADhyataivAsAdhutve sAdhutve dambha eva tu
12020053 svIkAra eva chodvAhe snAnameva prasAdhanam
12020061 dUre vAryayanaM tIrthaM lAvaNyaM keshadhAraNam
12020063 udaraMbharatA svArthaH satyatve dhArShTyameva hi
12020065 dAkShyaM kuTumbabharaNaM yasho.arthe dharmasevanam
12020071 evaM prajAbhirduShTAbhirAkIrNe kShitimaNDale
12020073 brahmaviTkShatrashUdrANAM yo balI bhavitA nR^ipaH
12020081 prajA hi lubdhai rAjanyairnirghR^iNairdasyudharmabhiH
12020083 AchChinnadAradraviNA yAsyanti girikAnanam
12020091 shAkamUlAmiShakShaudra phalapuShpAShTibhojanAH
12020093 anAvR^iShTyA vina~NkShyanti durbhikShakarapIDitAH
12020101 shItavAtAtapaprAvR^iD himairanyonyataH prajAH
12020103 kShuttR^iDbhyAM vyAdhibhishchaiva santapsyante cha chintayA
12020111 triMshadviMshati varShANi
12020112 paramAyuH kalau nR^iNAm
12020121 kShIyamANeShu deheShu dehinAM kalidoShataH
12020123 varNAshramavatAM dharme naShTe vedapathe nR^iNAm
12020131 pAShaNDaprachure dharme dasyuprAyeShu rAjasu
12020133 chauryAnR^itavR^ithAhiMsA nAnAvR^ittiShu vai nR^iShu
12020141 shUdraprAyeShu varNeShu chChAgaprAyAsu dhenuShu
12020143 gR^ihaprAyeShvAshrameShu yaunaprAyeShu bandhuShu
12020151 aNuprAyAsvoShadhIShu shamIprAyeShu sthAsnuShu
12020153 vidyutprAyeShu megheShu shUnyaprAyeShu sadmasu
12020161 itthaM kalau gataprAye janeShu kharadharmiShu
12020163 dharmatrANAya sattvena bhagavAnavatariShyati
12020171 charAcharagurorviShNorIshvarasyAkhilAtmanaH
12020173 dharmatrANAya sAdhUnAM janma karmApanuttaye
12020181 shambhalagrAmamukhyasya brAhmaNasya mahAtmanaH
12020183 bhavane viShNuyashasaH kalkiH prAdurbhaviShyati
12020191 ashvamAshugamAruhya devadattaM jagatpatiH
12020193 asinAsAdhudamanamaShTaishvaryaguNAnvitaH
12020201 vicharannAshunA kShauNyAM hayenApratimadyutiH
12020203 nR^ipali~NgachChado dasyUnkoTisho nihaniShyati
12020211 atha teShAM bhaviShyanti manAMsi vishadAni vai
12020213 vAsudevA~NgarAgAti puNyagandhAnilaspR^ishAm
12020215 paurajAnapadAnAM vai hateShvakhiladasyuShu
12020221 teShAM prajAvisargashcha sthaviShThaH sambhaviShyati
12020223 vAsudeve bhagavati sattvamUrtau hR^idi sthite
12020231 yadAvatIrNo bhagavAnkalkirdharmapatirhariH
12020233 kR^itaM bhaviShyati tadA prajAsUtishcha sAttvikI
12020241 yadA chandrashcha sUryashcha tathA tiShyabR^ihaspatI
12020243 ekarAshau sameShyanti bhaviShyati tadA kR^itam
12020251 ye.atItA vartamAnA ye bhaviShyanti cha pArthivAH
12020253 te ta uddeshataH proktA vaMshIyAH somasUryayoH
12020261 Arabhya bhavato janma yAvannandAbhiShechanam
12020263 etadvarShasahasraM tu shataM pa~nchadashottaram
12020271 saptarShINAM tu yau pUrvau dR^ishyete uditau divi
12020273 tayostu madhye nakShatraM dR^ishyate yatsamaM nishi
12020281 tenaiva R^iShayo yuktAstiShThantyabdashataM nR^iNAm
12020283 te tvadIye dvijAH kAla adhunA chAshritA maghAH
12020291 viShNorbhagavato bhAnuH kR^iShNAkhyo.asau divaM gataH
12020293 tadAvishatkalirlokaM pApe yadramate janaH
12020301 yAvatsa pAdapadmAbhyAM spR^ishanAste ramApatiH
12020303 tAvatkalirvai pR^ithivIM parAkrantuM na chAshakat
12020311 yadA devarShayaH sapta maghAsu vicharanti hi
12020313 tadA pravR^ittastu kalirdvAdashAbdashatAtmakaH
12020321 yadA maghAbhyo yAsyanti pUrvAShADhAM maharShayaH
12020323 tadA nandAtprabhR^ityeSha kalirvR^iddhiM gamiShyati
12020331 yasminkR^iShNo divaM yAtastasminneva tadAhani
12020333 pratipannaM kaliyugamiti prAhuH purAvidaH
12020341 divyAbdAnAM sahasrAnte chaturthe tu punaH kR^itam
12020343 bhaviShyati tadA nR^INAM mana AtmaprakAshakam
12020351 ityeSha mAnavo vaMsho yathA sa~NkhyAyate bhuvi
12020353 tathA viTshUdraviprANAM tAstA j~neyA yuge yuge
12020361 eteShAM nAmali~NgAnAM puruShANAM mahAtmanAm
12020363 kathAmAtrAvashiShTAnAM kIrtireva sthitA bhuvi
12020371 devApiH shAntanorbhrAtA marushchekShvAkuvaMshajaH
12020373 kalApagrAma AsAte mahAyogabalAnvitau
12020381 tAvihaitya kalerante vAsudevAnushikShitau
12020383 varNAshramayutaM dharmaM pUrvavatprathayiShyataH
12020391 kR^itaM tretA dvAparaM cha kalishcheti chaturyugam
12020393 anena kramayogena bhuvi prANiShu vartate
12020401 rAjannete mayA proktA naradevAstathApare
12020403 bhUmau mamatvaM kR^itvAnte hitvemAM nidhanaM gatAH
12020411 kR^imiviDbhasmasaMj~nAnte rAjanAmno.api yasya cha
12020413 bhUtadhruktatkR^ite svArthaM kiM veda nirayo yataH
12020421 kathaM seyamakhaNDA bhUH pUrvairme puruShairdhR^itA
12020423 matputrasya cha pautrasya matpUrvA vaMshajasya vA
12020431 tejo.abannamayaM kAyaM gR^ihItvAtmatayAbudhAH
12020433 mahIM mamatayA chobhau hitvAnte.adarshanaM gatAH
12020441 ye ye bhUpatayo rAjanbhu~njate bhuvamojasA
12020443 kAlena te kR^itAH sarve kathAmAtrAH kathAsu cha
12030010 shrIshuka uvAcha
12030011 dR^iShTvAtmani jaye vyagrAnnR^ipAnhasati bhUriyam
12030013 aho mA vijigIShanti mR^ityoH krIDanakA nR^ipAH
12030021 kAma eSha narendrANAM moghaH syAdviduShAmapi
12030023 yena phenopame piNDe ye.ativishrambhitA nR^ipAH
12030031 pUrvaM nirjitya ShaDvargaM jeShyAmo rAjamantriNaH
12030033 tataH sachivapaurApta karIndrAnasya kaNTakAn
12030041 evaM krameNa jeShyAmaH pR^ithvIM sAgaramekhalAm
12030043 ityAshAbaddhahR^idayA na pashyantyantike.antakam
12030051 samudrAvaraNAM jitvA mAM vishantyabdhimojasA
12030053 kiyadAtmajayasyaitanmuktirAtmajaye phalam
12030061 yAM visR^ijyaiva manavastatsutAshcha kurUdvaha
12030063 gatA yathAgataM yuddhe tAM mAM jeShyantyabuddhayaH
12030071 matkR^ite pitR^iputrANAM bhrAtR^iNAM chApi vigrahaH
12030073 jAyate hyasatAM rAjye mamatAbaddhachetasAm
12030081 mamaiveyaM mahI kR^itsnA na te mUDheti vAdinaH
12030083 spardhamAnA mitho ghnanti mriyante matkR^ite nR^ipAH
12030091 pR^ithuH purUravA gAdhirnahuSho bharato.arjunaH
12030093 mAndhAtA sagaro rAmaH khaTvA~Ngo dhundhuhA raghuH
12030101 tR^iNabinduryayAtishcha sharyAtiH shantanurgayaH
12030103 bhagIrathaH kuvalayAshvaH kakutstho naiShadho nR^igaH
12030111 hiraNyakashipurvR^itro rAvaNo lokarAvaNaH
12030113 namuchiH shambaro bhaumo hiraNyAkSho.atha tArakaH
12030121 anye cha bahavo daityA rAjAno ye maheshvarAH
12030123 sarve sarvavidaH shUrAH sarve sarvajito.ajitAH
12030131 mamatAM mayyavartanta kR^itvochchairmartyadharmiNaH
12030133 kathAvasheShAH kAlena hyakR^itArthAH kR^itA vibho
12030141 kathA imAste kathitA mahIyasAM vitAya lokeShu yashaH pareyuShAm
12030143 vij~nAnavairAgyavivakShayA vibho vachovibhUtIrna tu pAramArthyam
12030151 yastUttamaHshlokaguNAnuvAdaH sa~NgIyate.abhIkShNamama~NgalaghnaH
12030153 tameva nityaM shR^iNuyAdabhIkShNaM kR^iShNe.amalAM bhaktimabhIpsamAnaH
12030160 shrIrAjovAcha
12030161 kenopAyena bhagavankalerdoShAnkalau janAH
12030163 vidhamiShyantyupachitAMstanme brUhi yathA mune
12030171 yugAni yugadharmAMshcha mAnaM pralayakalpayoH
12030173 kAlasyeshvararUpasya gatiM viShNormahAtmanaH
12030180 shrIshuka uvAcha
12030181 kR^ite pravartate dharmashchatuShpAttajjanairdhR^itaH
12030183 satyaM dayA tapo dAnamiti pAdA vibhornR^ipa
12030191 santuShTAH karuNA maitrAH shAntA dAntAstitikShavaH
12030193 AtmArAmAH samadR^ishaH prAyashaH shramaNA janAH
12030201 tretAyAM dharmapAdAnAM turyAMsho hIyate shanaiH
12030203 adharmapAdairanR^ita hiMShAsantoShavigrahaiH
12030211 tadA kriyAtaponiShThA nAtihiMsrA na lampaTAH
12030213 traivargikAstrayIvR^iddhA varNA brahmottarA nR^ipa
12030221 tapaHsatyadayAdAneShvardhaM hrasvati dvApare
12030223 hiMsAtuShTyanR^itadveShairdharmasyAdharmalakShaNaiH
12030231 yashasvino mahAshIlAH svAdhyAyAdhyayane ratAH
12030233 AdhyAH kuTumbino hR^iShTA varNAH kShatradvijottarAH
12030241 kalau tu dharmapAdAnAM turyAMsho.adharmahetubhiH
12030243 edhamAnaiH kShIyamANo hyante so.api vina~NkShyati
12030251 tasminlubdhA durAchArA nirdayAH shuShkavairiNaH
12030253 durbhagA bhUritarShAshcha shUdradAsottarAH prajAH
12030261 sattvaM rajastama iti dR^ishyante puruShe guNAH
12030263 kAlasa~nchoditAste vai parivartanta Atmani
12030271 prabhavanti yadA sattve manobuddhIndriyANi cha
12030273 tadA kR^itayugaM vidyAjj~nAne tapasi yadruchiH
12030281 yadA karmasu kAmyeShu bhaktiryashasi dehinAm
12030283 tadA tretA rajovR^ittiriti jAnIhi buddhiman
12030291 yadA lobhastvasantoSho mAno dambho.atha matsaraH
12030293 karmaNAM chApi kAmyAnAM dvAparaM tadrajastamaH
12030301 yadA mAyAnR^itaM tandrA nidrA hiMsA viShAdanam
12030303 shokamohau bhayaM dainyaM sa kalistAmasaH smR^itaH
12030311 tasmAtkShudradR^isho martyAH kShudrabhAgyA mahAshanAH
12030313 kAmino vittahInAshcha svairiNyashcha striyo.asatIH
12030321 dasyUtkR^iShTA janapadA vedAH pAShaNDadUShitAH
12030323 rAjAnashcha prajAbhakShAH shishnodaraparA dvijAH
12030331 avratA baTavo.ashauchA bhikShavashcha kuTumbinaH
12030333 tapasvino grAmavAsA nyAsino.atyarthalolupAH
12030341 hrasvakAyA mahAhArA bhUryapatyA gatahriyaH
12030343 shashvatkaTukabhAShiNyashchauryamAyorusAhasAH
12030351 paNayiShyanti vai kShudrAH kirATAH kUTakAriNaH
12030353 anApadyapi maMsyante vArtAM sAdhu jugupsitAm
12030361 patiM tyakShyanti nirdravyaM bhR^ityA apyakhilottamam
12030363 bhR^ityaM vipannaM patayaH kaulaM gAshchApayasvinIH
12030371 pitR^ibhrAtR^isuhR^ijj~nAtInhitvA sauratasauhR^idAH
12030373 nanAndR^ishyAlasaMvAdA dInAH straiNAH kalau narAH
12030381 shUdrAH pratigrahIShyanti tapoveShopajIvinaH
12030383 dharmaM vakShyantyadharmaj~nA adhiruhyottamAsanam
12030391 nityaM udvignamanaso durbhikShakarakarshitAH
12030393 niranne bhUtale rAjananAvR^iShTibhayAturAH
12030401 vAso.annapAnashayana vyavAyasnAnabhUShaNaiH
12030403 hInAH pishAchasandarshA bhaviShyanti kalau prajAH
12030411 kalau kAkiNike.apyarthe vigR^ihya tyaktasauhR^idAH
12030413 tyakShyanti cha priyAnprANAnhaniShyanti svakAnapi
12030421 na rakShiShyanti manujAH sthavirau pitarAvapi
12030423 putrAnbhAryAM cha kulajAM kShudrAH shishnodaraMbharAH
12030431 kalau na rAja~njagatAM paraM guruM trilokanAthAnatapAdapa~Nkajam
12030433 prAyeNa martyA bhagavantamachyutaM yakShyanti pAShaNDavibhinnachetasaH
12030441 yannAmadheyaM mriyamANa AturaH patanskhalanvA vivasho gR^iNanpumAn
12030443 vimuktakarmArgala uttamAM gatiM prApnoti yakShyanti na taM kalau janAH
12030451 puMsAM kalikR^itAndoShAndravyadeshAtmasambhavAn
12030453 sarvAnharati chittastho bhagavAnpuruShottamaH
12030461 shrutaH sa~NkIrtito dhyAtaH pUjitashchAdR^ito.api vA
12030463 nR^iNAM dhunoti bhagavAnhR^itstho janmAyutAshubham
12030471 yathA hemni sthito vahnirdurvarNaM hanti dhAtujam
12030473 evamAtmagato viShNuryoginAmashubhAshayam
12030481 vidyAtapaHprANanirodhamaitrI tIrthAbhiShekavratadAnajapyaiH
12030483 nAtyantashuddhiM labhate.antarAtmA yathA hR^idisthe bhagavatyanante
12030491 tasmAtsarvAtmanA rAjanhR^idisthaM kuru keshavam
12030493 mriyamANo hyavahitastato yAsi parAM gatim
12030501 mriyamANairabhidhyeyo bhagavAnparameshvaraH
12030503 AtmabhAvaM nayatya~Nga sarvAtmA sarvasaMshrayaH
12030511 kalerdoShanidhe rAjannasti hyeko mahAnguNaH
12030513 kIrtanAdeva kR^iShNasya muktasa~NgaH paraM vrajet
12030521 kR^ite yaddhyAyato viShNuM tretAyAM yajato makhaiH
12030523 dvApare paricharyAyAM kalau taddharikIrtanAt
12040010 shrIshuka uvAcha
12040011 kAlaste paramANvAdirdviparArdhAvadhirnR^ipa
12040013 kathito yugamAnaM cha shR^iNu kalpalayAvapi
12040021 chaturyugasahasraM tu brahmaNo dinamuchyate
12040023 sa kalpo yatra manavashchaturdasha vishAmpate
12040031 tadante pralayastAvAnbrAhmI rAtrirudAhR^itA
12040033 trayo lokA ime tatra kalpante pralayAya hi
12040041 eSha naimittikaH proktaH pralayo yatra vishvasR^ik
12040043 shete.anantAsano vishvamAtmasAtkR^itya chAtmabhUH
12040051 dviparArdhe tvatikrAnte brahmaNaH parameShThinaH
12040053 tadA prakR^itayaH sapta kalpante pralayAya vai
12040061 eSha prAkR^itiko rAjanpralayo yatra lIyate
12040063 aNDakoShastu sa~NghAto vighATa upasAdite
12040071 parjanyaH shatavarShANi bhUmau rAjanna varShati
12040073 tadA niranne hyanyonyaM bhakShyamANAH kShudhArditAH
12040075 kShayaM yAsyanti shanakaiH kAlenopadrutAH prajAH
12040081 sAmudraM daihikaM bhaumaM rasaM sAMvartako raviH
12040083 rashmibhiH pibate ghoraiH sarvaM naiva vimu~nchati
12040091 tataH saMvartako vahniH sa~NkarShaNamukhotthitaH
12040093 dahatyanilavegotthaH shUnyAnbhUvivarAnatha
12040101 uparyadhaH samantAchcha shikhAbhirvahnisUryayoH
12040103 dahyamAnaM vibhAtyaNDaM dagdhagomayapiNDavat
12040111 tataH prachaNDapavano varShANAmadhikaM shatam
12040113 paraH sAMvartako vAti dhUmraM khaM rajasAvR^itam
12040121 tato meghakulAnya~Nga chitra varNAnyanekashaH
12040123 shataM varShANi varShanti nadanti rabhasasvanaiH
12040131 tata ekodakaM vishvaM
12040132 brahmANDavivarAntaram
12040141 tadA bhUmergandhaguNaM grasantyApa udaplave
12040143 grastagandhA tu pR^ithivI pralayatvAya kalpate
12040151 apAM rasamatho tejastA lIyante.atha nIrasAH
12040153 grasate tejaso rUpaM vAyustadrahitaM tadA
12040161 lIyate chAnile tejo vAyoH khaM grasate guNam
12040163 sa vai vishati khaM rAjaMstatashcha nabhaso guNam
12040171 shabdaM grasati bhUtAdirnabhastamanu lIyate
12040173 taijasashchendriyANya~Nga devAnvaikAriko guNaiH
12040181 mahAngrasatyaha~NkAraM guNAH sattvAdayashcha tam
12040183 grasate.avyAkR^itaM rAjanguNAnkAlena choditam
12040191 na tasya kAlAvayavaiH pariNAmAdayo guNAH
12040193 anAdyanantamavyaktaM nityaM kAraNamavyayam
12040201 na yatra vAcho na mano na sattvaM tamo rajo vA mahadAdayo.amI
12040203 na prANabuddhIndriyadevatA vA na sanniveshaH khalu lokakalpaH
12040211 na svapnajAgranna cha tatsuShuptaM na khaM jalaM bhUranilo.agnirarkaH
12040213 saMsuptavachChUnyavadapratarkyaM tanmUlabhUtaM padamAmananti
12040221 layaH prAkR^itiko hyeSha puruShAvyaktayoryadA
12040223 shaktayaH sampralIyante vivashAH kAlavidrutAH
12040231 buddhIndriyArtharUpeNa j~nAnaM bhAti tadAshrayam
12040233 dR^ishyatvAvyatirekAbhyAmAdyantavadavastu yat
12040241 dIpashchakShushcha rUpaM cha jyotiSho na pR^ithagbhavet
12040243 evaM dhIH khAni mAtrAshcha na syuranyatamAdR^itAt
12040251 buddherjAgaraNaM svapnaH suShuptiriti chochyate
12040253 mAyAmAtramidaM rAjannAnAtvaM pratyagAtmani
12040261 yathA jaladharA vyomni bhavanti na bhavanti cha
12040263 brahmaNIdaM tathA vishvamavayavyudayApyayAt
12040271 satyaM hyavayavaH proktaH sarvAvayavinAmiha
12040273 vinArthena pratIyeranpaTasyevA~Nga tantavaH
12040281 yatsAmAnyavisheShAbhyAmupalabhyeta sa bhramaH
12040283 anyonyApAshrayAtsarvamAdyantavadavastu yat
12040291 vikAraH khyAyamAno.api pratyagAtmAnamantarA
12040293 na nirUpyo.astyaNurapi syAchchechchitsama Atmavat
12040301 na hi satyasya nAnAtvamavidvAnyadi manyate
12040303 nAnAtvaM ChidrayoryadvajjyotiShorvAtayoriva
12040311 yathA hiraNyaM bahudhA samIyate nR^ibhiH kriyAbhirvyavahAravartmasu
12040313 evaM vachobhirbhagavAnadhokShajo vyAkhyAyate laukikavaidikairjanaiH
12040321 yathA ghano.arkaprabhavo.arkadarshito
12040322 hyarkAMshabhUtasya cha chakShuShastamaH
12040323 evaM tvahaM brahmaguNastadIkShito
12040324 brahmAMshakasyAtmana AtmabandhanaH
12040331 ghano yadArkaprabhavo vidIryate chakShuH svarUpaM ravimIkShate tadA
12040333 yadA hyaha~NkAra upAdhirAtmano jij~nAsayA nashyati tarhyanusmaret
12040341 yadaivametena vivekahetinA mAyAmayAha~NkaraNAtmabandhanam
12040343 ChittvAchyutAtmAnubhavo.avatiShThate tamAhurAtyantikama~Nga samplavam
12040351 nityadA sarvabhUtAnAM brahmAdInAM parantapa
12040353 utpattipralayAveke sUkShmaj~nAH samprachakShate
12040361 kAlasrotojavenAshu hriyamANasya nityadA
12040363 pariNAminAM avasthAstA janmapralayahetavaH
12040371 anAdyantavatAnena kAleneshvaramUrtinA
12040373 avasthA naiva dR^ishyante viyati jyotiShAM iva
12040381 nityo naimittikashchaiva tathA prAkR^itiko layaH
12040383 Atyantikashcha kathitaH kAlasya gatirIdR^ishI
12040391 etAH kurushreShTha jagadvidhAturnArAyaNasyAkhilasattvadhAmnaH
12040393 lIlAkathAste kathitAH samAsataH kArtsnyena nAjo.apyabhidhAtumIshaH
12040401 saMsArasindhumatidustaramuttitIrShor
12040402 nAnyaH plavo bhagavataH puruShottamasya
12040403 lIlAkathArasaniShevaNamantareNa
12040404 puMso bhavedvividhaduHkhadavArditasya
12040411 purANasaMhitAmetAmR^iShirnArAyaNo.avyayaH
12040413 nAradAya purA prAha kR^iShNadvaipAyanAya saH
12040421 sa vai mahyaM mahArAja bhagavAnbAdarAyaNaH
12040423 imAM bhAgavatIM prItaH saMhitAM vedasammitAm
12040431 imAM vakShyatyasau sUta R^iShibhyo naimiShAlaye
12040433 dIrghasatre kurushreShTha sampR^iShTaH shaunakAdibhiH
12050010 shrIshuka uvAcha
12050011 atrAnuvarNyate.abhIkShNaM vishvAtmA bhagavAnhariH
12050013 yasya prasAdajo brahmA rudraH krodhasamudbhavaH
12050021 tvaM tu rAjanmariShyeti pashubuddhimimAM jahi
12050023 na jAtaH prAgabhUto.adya dehavattvaM na na~NkShyasi
12050031 na bhaviShyasi bhUtvA tvaM putrapautrAdirUpavAn
12050033 bIjA~NkuravaddehAdervyatirikto yathAnalaH
12050041 svapne yathA shirashChedaM pa~nchatvAdyAtmanaH svayam
12050043 yasmAtpashyati dehasya tata AtmA hyajo.amaraH
12050051 ghaTe bhinne ghaTAkAsha AkAshaH syAdyathA purA
12050053 evaM dehe mR^ite jIvo brahma sampadyate punaH
12050061 manaH sR^ijati vai dehAnguNAnkarmANi chAtmanaH
12050063 tanmanaH sR^ijate mAyA tato jIvasya saMsR^itiH
12050071 snehAdhiShThAnavartyagni saMyogo yAvadIyate
12050073 tAvaddIpasya dIpatvamevaM dehakR^ito bhavaH
12050075 rajaHsattvatamovR^ittyA jAyate.atha vinashyati
12050081 na tatrAtmA svayaMjyotiryo vyaktAvyaktayoH paraH
12050083 AkAsha iva chAdhAro dhruvo.anantopamastataH
12050091 evamAtmAnamAtmasthamAtmanaivAmR^isha prabho
12050093 buddhyAnumAnagarbhiNyA vAsudevAnuchintayA
12050101 chodito vipravAkyena na tvAM dhakShyati takShakaH
12050103 mR^ityavo nopadhakShyanti mR^ityUnAM mR^ityumIshvaram
12050111 ahaM brahma paraM dhAma brahmAhaM paramaM padam
12050113 evaM samIkShya chAtmAnamAtmanyAdhAya niShkale
12050121 dashantaM takShakaM pAde lelihAnaM viShAnanaiH
12050123 na drakShyasi sharIraM cha vishvaM cha pR^ithagAtmanaH
12050131 etatte kathitaM tAta yadAtmA pR^iShTavAnnR^ipa
12050133 harervishvAtmanashcheShTAM kiM bhUyaH shrotumichChasi
12060010 sUta uvAcha
12060011 etannishamya muninAbhihitaM parIkShid
12060012 vyAsAtmajena nikhilAtmadR^ishA samena
12060013 tatpAdamUlamupasR^itya natena mUrdhnA
12060014 baddhA~njalistamidamAha sa viShNurAtaH
12060020 rAjovAcha
12060021 siddho.asmyanugR^ihIto.asmi bhavatA karuNAtmanA
12060023 shrAvito yachcha me sAkShAdanAdinidhano hariH
12060031 nAtyadbhutamahaM manye mahatAmachyutAtmanAm
12060033 aj~neShu tApatapteShu bhUteShu yadanugrahaH
12060041 purANasaMhitAmetAmashrauShma bhavato vayam
12060043 yasyAM khalUttamaHshloko bhagavAnanavarNyate
12060051 bhagavaMstakShakAdibhyo mR^ityubhyo na bibhemyaham
12060053 praviShTo brahma nirvANamabhayaM darshitaM tvayA
12060061 anujAnIhi mAM brahmanvAchaM yachChAmyadhokShaje
12060063 muktakAmAshayaM chetaH praveshya visR^ijAmyasUn
12060071 aj~nAnaM cha nirastaM me j~nAnavij~nAnaniShThayA
12060073 bhavatA darshitaM kShemaM paraM bhagavataH padam
12060080 sUta uvAcha
12060081 ityuktastamanuj~nApya bhagavAnbAdarAyaNiH
12060083 jagAma bhikShubhiH sAkaM naradevena pUjitaH
12060091 parIkShidapi rAjarShirAtmanyAtmAnamAtmanA
12060093 samAdhAya paraM dadhyAvaspandAsuryathA taruH
12060101 prAkkUle barhiShyAsIno ga~NgAkUla uda~NmukhaH
12060103 brahmabhUto mahAyogI niHsa~NgashChinnasaMshayaH
12060111 takShakaH prahito viprAH kruddhena dvijasUnunA
12060113 hantukAmo nR^ipaM gachChandadarsha pathi kashyapam
12060121 taM tarpayitvA draviNairnivartya viShahAriNam
12060123 dvijarUpapratichChannaH kAmarUpo.adashannR^ipam
12060131 brahmabhUtasya rAjarSherdeho.ahigaralAgninA
12060133 babhUva bhasmasAtsadyaH pashyatAM sarvadehinAm
12060141 hAhAkAro mahAnAsIdbhuvi khe dikShu sarvataH
12060143 vismitA hyabhavansarve devAsuranarAdayaH
12060151 devadundubhayo nedurgandharvApsaraso jaguH
12060153 vavR^iShuH puShpavarShANi vibudhAH sAdhuvAdinaH
12060161 janmejayaH svapitaraM shrutvA takShakabhakShitam
12060163 yathAjuhAva sankruddho nAgAnsatre saha dvijaiH
12060171 sarpasatre samiddhAgnau dahyamAnAnmahoragAn
12060173 dR^iShTvendraM bhayasaMvignastakShakaH sharaNaM yayau
12060181 apashyaMstakShakaM tatra rAjA pArIkShito dvijAn
12060183 uvAcha takShakaH kasmAnna dahyetoragAdhamaH
12060191 taM gopAyati rAjendra shakraH sharaNamAgatam
12060193 tena saMstambhitaH sarpastasmAnnAgnau patatyasau
12060201 pArIkShita iti shrutvA prAhartvija udAradhIH
12060203 sahendrastakShako viprA nAgnau kimiti pAtyate
12060211 tachChrutvAjuhuvurviprAH sahendraM takShakaM makhe
12060213 takShakAshu patasveha sahendreNa marutvatA
12060221 iti brahmoditAkShepaiH sthAnAdindraH prachAlitaH
12060223 babhUva sambhrAntamatiH savimAnaH satakShakaH
12060231 taM patantaM vimAnena sahatakShakamambarAt
12060233 vilokyA~NgirasaH prAha rAjAnaM taM bR^ihaspatiH
12060241 naiSha tvayA manuShyendra vadhamarhati sarparAT
12060243 anena pItamamR^itamatha vA ajarAmaraH
12060251 jIvitaM maraNaM jantorgatiH svenaiva karmaNA
12060253 rAjaMstato.anyo nAstyasya pradAtA sukhaduHkhayoH
12060261 sarpachaurAgnividyudbhyaH kShuttR^idvyAdhyAdibhirnR^ipa
12060263 pa~nchatvamR^ichChate janturbhu~Nkta Arabdhakarma tat
12060271 tasmAtsatramidaM rAjansaMsthIyetAbhichArikam
12060273 sarpA anAgaso dagdhA janairdiShTaM hi bhujyate
12060280 sUta uvAcha
12060281 ityuktaH sa tathetyAha maharShermAnayanvachaH
12060283 sarpasatrAduparataH pUjayAmAsa vAkpatim
12060291 saiShA viShNormahAmAyA bAdhyayAlakShaNA yayA
12060293 muhyantyasyaivAtmabhUtA bhUteShu guNavR^ittibhiH
12060301 na yatra dambhItyabhayA virAjitA mAyAtmavAde.asakR^idAtmavAdibhiH
12060303 na yadvivAdo vividhastadAshrayo manashcha sa~NkalpavikalpavR^itti yat
12060311 na yatra sR^ijyaM sR^ijatobhayoH paraM shreyashcha jIvastribhiranvitastvaham
12060313 tadetadutsAditabAdhyabAdhakaM niShidhya chormInvirameta tanmuniH
12060321 paraM padaM vaiShNavamAmananti tadyanneti netItyatadutsisR^ikShavaH
12060323 visR^ijya daurAtmyamananyasauhR^idA hR^idopaguhyAvasitaM samAhitaiH
12060331 ta etadadhigachChanti viShNoryatparamaM padam
12060333 ahaM mameti daurjanyaM na yeShAM dehagehajam
12060341 ativAdAMstitikSheta nAvamanyeta ka~nchana
12060343 na chemaM dehamAshritya vairaM kurvIta kenachit
12060351 namo bhagavate tasmai kR^iShNAyAkuNThamedhase
12060353 yatpAdAmburuhadhyAnAtsaMhitAmadhyagAmimAm
12060360 shrIshaunaka uvAcha
12060361 pailAdibhirvyAsashiShyairvedAchAryairmahAtmabhiH
12060363 vedAshcha kathitA vyastA etatsaumyAbhidhehi naH
12060370 sUta uvAcha
12060371 samAhitAtmano brahmanbrahmaNaH parameShThinaH
12060373 hR^idyAkAshAdabhUnnAdo vR^ittirodhAdvibhAvyate
12060381 yadupAsanayA brahmanyogino malamAtmanaH
12060383 dravyakriyAkArakAkhyaM dhUtvA yAntyapunarbhavam
12060391 tato.abhUttrivR^idoMkAro yo.avyaktaprabhavaH svarAT
12060393 yattalli~NgaM bhagavato brahmaNaH paramAtmanaH
12060401 shR^iNoti ya imaM sphoTaM suptashrotre cha shUnyadR^ik
12060403 yena vAgvyajyate yasya vyaktirAkAsha AtmanaH
12060411 svadhAmno brAhmaNaH sAkShAdvAchakaH paramAtmanaH
12060413 sa sarvamantropaniShadvedabIjaM sanAtanam
12060421 tasya hyAsaMstrayo varNA akArAdyA bhR^igUdvaha
12060423 dhAryante yaistrayo bhAvA guNanAmArthavR^ittayaH
12060431 tato.akSharasamAmnAyamasR^ijadbhagavAnajaH
12060433 antasthoShmasvarasparsha hrasvadIrghAdilakShaNam
12060441 tenAsau chaturo vedAMshchaturbhirvadanairvibhuH
12060443 savyAhR^itikAnsoMkArAMshchAturhotravivakShayA
12060451 putrAnadhyApayattAMstu brahmarShInbrahmakovidAn
12060453 te tu dharmopadeShTAraH svaputrebhyaH samAdishan
12060461 te paramparayA prAptAstattachChiShyairdhR^itavrataiH
12060463 chaturyugeShvatha vyastA dvAparAdau maharShibhiH
12060471 kShINAyuShaH kShINasattvAndurmedhAnvIkShya kAlataH
12060473 vedAnbrahmarShayo vyasyanhR^idisthAchyutachoditAH
12060481 asminnapyantare brahmanbhagavAnlokabhAvanaH
12060483 brahmeshAdyairlokapAlairyAchito dharmaguptaye
12060491 parAsharAtsatyavatyAmaMshAMshakalayA vibhuH
12060493 avatIrNo mahAbhAga vedaM chakre chaturvidham
12060501 R^igatharvayajuHsAmnAM rAshIruddhR^itya vargashaH
12060503 chatasraH saMhitAshchakre mantrairmaNigaNA iva
12060511 tAsAM sa chaturaH shiShyAnupAhUya mahAmatiH
12060513 ekaikAM saMhitAM brahmannekaikasmai dadau vibhuH
12060521 pailAya saMhitAmAdyAM bahvR^ichAkhyAM uvAcha ha
12060523 vaishampAyanasaMj~nAya nigadAkhyaM yajurgaNam
12060531 sAmnAM jaiminaye prAha tathA ChandogasaMhitAm
12060533 atharvA~NgirasIM nAma svashiShyAya sumantave
12060541 pailaH svasaMhitAmUche indrapramitaye muniH
12060543 bAShkalAya cha so.apyAha shiShyebhyaH saMhitAM svakAm
12060551 chaturdhA vyasya bodhyAya yAj~navalkyAya bhArgava
12060553 parAsharAyAgnimitra indrapramitirAtmavAn
12060561 adhyApayatsaMhitAM svAM mANDUkeyamR^iShiM kavim
12060563 tasya shiShyo devamitraH saubharyAdibhya UchivAn
12060571 shAkalyastatsutaH svAM tu pa~nchadhA vyasya saMhitAm
12060573 vAtsyamudgalashAlIya gokhalyashishireShvadhAt
12060581 jAtUkarNyashcha tachChiShyaH saniruktAM svasaMhitAm
12060583 balAkapailajAbAla virajebhyo dadau muniH
12060591 bAShkaliH pratishAkhAbhyo vAlakhilyAkhyasaMhitAm
12060593 chakre vAlAyanirbhajyaH kAshArashchaiva tAM dadhuH
12060601 bahvR^ichAH saMhitA hyetA ebhirbrahmarShibhirdhR^itAH
12060603 shrutvaitachChandasAM vyAsaM sarvapApaiH pramuchyate
12060611 vaishampAyanashiShyA vai charakAdhvaryavo.abhavan
12060613 yachcherurbrahmahatyAMhaH kShapaNaM svagurorvratam
12060621 yAj~navalkyashcha tachChiShya AhAho bhagavankiyat
12060623 charitenAlpasArANAM chariShye.ahaM sudushcharam
12060631 ityukto gururapyAha kupito yAhyalaM tvayA
12060633 viprAvamantrA shiShyeNa madadhItaM tyajAshviti
12060641 devarAtasutaH so.api CharditvA yajuShAM gaNam
12060643 tato gato.atha munayo dadR^ishustAnyajurgaNAn
12060651 yajUMShi tittirA bhUtvA tallolupatayAdaduH
12060653 taittirIyA iti yajuH shAkhA AsansupeshalAH
12060661 yAj~navalkyastato brahmaMshChandAMsyadhi gaveShayan
12060663 guroravidyamAnAni sUpatasthe.arkamIshvaram
12060670 shrIyAj~navalkya uvAcha
12060671 oM namo bhagavate AdityAyAkhilajagatAmAtmasvarUpeNa kAla
12060672 svarUpeNa chaturvidhabhUtanikAyAnAM brahmAdistambaparyantAnAmantarhR^idayeShu
12060673 bahirapi chAkAsha ivopAdhinAvyavadhIyamAno bhavAneka
12060674 eva kShaNalavanimeShAvayavopachitasaMvatsaragaNenApAmAdAna
12060675 visargAbhyAmimAM lokayAtrAmanuvahati
12060681 yadu ha vAva vibudharShabha savitaradastapatyanusavanamahar
12060682 aharAmnAyavidhinopatiShThamAnAnAmakhiladuritavR^ijina
12060683 bIjAvabharjana bhagavataH samabhidhImahi tapana maNDalam
12060691 ya iha vAva sthiracharanikarANAM nijaniketanAnAM manaindriyAsu
12060692 gaNAnanAtmanaH svayamAtmAntaryAmI prachodayati
12060701 ya evemaM lokamatikarAlavadanAndhakArasaMj~nAjagaragraha
12060702 gilitaM mR^itakamiva vichetanamavalokyAnukampayA paramakAruNika
12060703 IkShayaivotthApyAharaharanusavanaM shreyasi svadharmAkhyAtmAva
12060704 sthane pravartayati
12060711 avanipatirivAsAdhUnAM bhayamudIrayannaTati parita AshApAlais
12060712 tatra tatra kamalakoshA~njalibhirupahR^itArhaNaH
12060721 atha ha bhagavaMstava charaNanalinayugalaM tribhuvanagurubhirabhivanditam
12060723 ahamayAtayAmayajuShkAma upasarAmIti
12060730 sUta uvAcha
12060731 evaM stutaH sa bhagavAnvAjirUpadharo raviH
12060733 yajUMShyayAtayAmAni munaye.adAtprasAditaH
12060741 yajurbhirakarochChAkhA dasha pa~ncha shatairvibhuH
12060743 jagR^ihurvAjasanyastAH kANvamAdhyandinAdayaH
12060751 jaimineH samagasyAsItsumantustanayo muniH
12060753 sutvAMstu tatsutastAbhyAmekaikAM prAha saMhitAm
12060761 sukarmA chApi tachChiShyaH sAmavedatarormahAn
12060763 sahasrasaMhitAbhedaM chakre sAmnAM tato dvija
12060771 hiraNyanAbhaH kaushalyaH pauShya~njishcha sukarmaNaH
12060773 shiShyau jagR^ihatushchAnya Avantyo brahmavittamaH
12060781 udIchyAH sAmagAH shiShyA Asanpa~nchashatAni vai
12060783 pauShya~njyAvantyayoshchApi tAMshcha prAchyAnprachakShate
12060791 laugAkShirmA~NgaliH kulyaH kushIdaH kukShireva cha
12060793 pauShya~njisiShyA jagR^ihuH saMhitAste shataM shatam
12060801 kR^ito hiraNyanAbhasya chaturviMshati saMhitAH
12060803 shiShya Uche svashiShyebhyaH sheShA Avantya AtmavAn
12070010 sUta uvAcha
12070011 atharvavitsumantushcha shiShyamadhyApayatsvakAm
12070013 saMhitAM so.api pathyAya vedadarshAya choktavAn
12070021 shauklAyanirbrahmabalirmodoShaH pippalAyaniH
12070023 vedadarshasya shiShyAste pathyashiShyAnatho shR^iNu
12070025 kumudaH shunako brahma~njAjalishchApyatharvavit
12070031 babhruH shiShyo.athAngirasaH saindhavAyana eva cha
12070033 adhIyetAM saMhite dve sAvarNAdyAstathApare
12070041 nakShatrakalpaH shAntishcha kashyapA~NgirasAdayaH
12070043 ete AtharvaNAchAryAH shR^iNu paurANikAnmune
12070051 trayyAruNiH kashyapashcha sAvarNirakR^itavranaH
12070053 vaishampAyanahArItau ShaDvai paurANikA ime
12070061 adhIyanta vyAsashiShyAtsaMhitAM matpiturmukhAt
12070063 ekaikAmahameteShAM shiShyaH sarvAH samadhyagAm
12070071 kashyapo.ahaM cha sAvarNI rAmashiShyo.akR^itavranaH
12070073 adhImahi vyAsashiShyAchchatvAro mUlasaMhitAH
12070081 purANalakShaNaM brahmanbrahmarShibhirnirUpitam
12070083 shR^iNuShva buddhimAshritya vedashAstrAnusArataH
12070091 sargo.asyAtha visargashcha vR^ittirakShAntarANi cha
12070093 vaMsho vaMshAnucharItaM saMsthA heturapAshrayaH
12070101 dashabhirlakShaNairyuktaM purANaM tadvido viduH
12070103 kechitpa~nchavidhaM brahmanmahadalpavyavasthayA
12070111 avyAkR^itaguNakShobhAnmahatastrivR^ito.ahamaH
12070113 bhUtasUkShmendriyArthAnAM sambhavaH sarga uchyate
12070121 puruShAnugR^ihItAnAmeteShAM vAsanAmayaH
12070123 visargo.ayaM samAhAro bIjAdbIjaM charAcharam
12070131 vR^ittirbhUtAni bhUtAnAM charANAmacharANi cha
12070133 kR^itA svena nR^iNAM tatra kAmAchchodanayApi vA
12070141 rakShAchyutAvatArehA vishvasyAnu yuge yuge
12070143 tirya~NmartyarShideveShu hanyante yaistrayIdviShaH
12070151 manvantaraM manurdevA manuputrAH sureshvarAH
12070153 rShayo.aMshAvatArAshcha hareH ShaDvidhamuchyate
12070161 rAj~nAM brahmaprasUtAnAM vaMshastraikAliko.anvayaH
12070163 vaMshAnucharitaM teShAmvR^ittaM vaMshadharAscha ye
12070171 naimittikaH prAkR^itiko nitya Atyantiko layaH
12070173 saMstheti kavibhiH proktashchaturdhAsya svabhAvataH
12070181 heturjIvo.asya sargAderavidyAkarmakArakaH
12070183 yaM chAnushAyinaM prAhuravyAkR^itamutApare
12070191 vyatirekAnvayo yasya jAgratsvapnasuShuptiShu
12070193 mAyAmayeShu tadbrahma jIvavR^ittiShvapAshrayaH
12070201 padArtheShu yathA dravyaM sanmAtraM rUpanAmasu
12070203 bIjAdipa~nchatAntAsu hyavasthAsu yutAyutam
12070211 virameta yadA chittaM hitvA vR^ittitrayaM svayam
12070213 yogerla vA tadAtmAnaM vedehAyA nivartate
12070221 evaM lakShaNalakShyANi purANAni purAvidaH
12070223 munayo.aShTAdasha prAhuH kShullakAni mahAnti cha
12070231 brAhmaM pAdmaM vaiShNavaM cha shaivaM lai~NgaM sagAruDaM
12070233 nAradIyaM bhAgavatamAgneyaM skAndasaMj~nitam
12070241 bhaviShyaM brahmavaivartaM mArkaNDeyaM savAmanam
12070243 vArAhaM mAtsyaM kaurmaM cha brahmANDAkhyamiti triShaT
12070251 brahmannidaM samAkhyAtaM shAkhApraNayanaM muneH
12070253 shiShyashiShyaprashiShyANAM brahmatejovivardhanam
12080010 shrIshaunaka uvAcha
12080011 sUta jIva chiraM sAdho vada no vadatAM vara
12080013 tamasyapAre bhramatAM nR^INAM tvaM pAradarshanaH
12080021 AhushchirAyuShamR^iShiM mR^ikaNDutanayaM janAH
12080023 yaH kalpAnte hyurvarito yena grastamidaM jagat
12080031 sa vA asmatkulotpannaH kalpe.asminbhArgavarShabhaH
12080033 naivAdhunApi bhUtAnAM samplavaH ko.api jAyate
12080041 eka evArNave bhrAmyandadarsha puruShaM kila
12080043 vaTapatrapuTe tokaM shayAnaM tvekamadbhutam
12080051 eSha naH saMshayo bhUyAnsUta kautUhalaM yataH
12080053 taM nashChindhi mahAyoginpurANeShvapi sammataH
12080060 sUta uvAcha
12080061 prashnastvayA maharShe.ayaM kR^ito lokabhramApahaH
12080063 nArAyaNakathA yatra gItA kalimalApahA
12080071 prAptadvijAtisaMskAro mArkaNDeyaH pituH kramAt
12080073 ChandAMsyadhItya dharmeNa tapaHsvAdhyAyasaMyutaH
12080081 bR^ihadvratadharaH shAnto jaTilo valkalAmbaraH
12080083 bibhratkamaNDaluM daNDamupavItaM samekhalam
12080091 kR^iShNAjinaM sAkShasUtraM kushAMshcha niyamarddhaye
12080093 agnyarkaguruviprAtmasvarchayansandhyayorharim
12080101 sAyaM prAtaH sa gurave bhaikShyamAhR^itya vAgyataH
12080103 bubhuje gurvanuj~nAtaH sakR^inno chedupoShitaH
12080111 evaM tapaHsvAdhyAyaparo varShANAmayutAyutam
12080113 ArAdhayanhR^iShIkeshaM jigye mR^ityuM sudurjayam
12080121 brahmA bhR^igurbhavo dakSho brahmaputrAshcha ye.apare
12080123 nR^idevapitR^ibhUtAni tenAsannativismitAH
12080131 itthaM bR^ihadvratadharastapaHsvAdhyAyasaMyamaiH
12080133 dadhyAvadhokShajaM yogI dhvastakleshAntarAtmanA
12080141 tasyaivaM yu~njatashchittaM mahAyogena yoginaH
12080143 vyatIyAya mahAnkAlo manvantaraShaDAtmakaH
12080151 etatpurandaro j~nAtvA saptame.asminkilAntare
12080153 tapovisha~Nkito brahmannArebhe tadvighAtanam
12080161 gandharvApsarasaH kAmaM vasantamalayAnilau
12080163 munaye preShayAmAsa rajastokamadau tathA
12080171 te vai tadAshramaM jagmurhimAdreH pArshva uttare
12080173 puShpabhadrA nadI yatra chitrAkhyA cha shilA vibho
12080181 tadAshramapadaM puNyaM puNyadrumalatA~nchitam
12080183 puNyadvijakulAkIR^inaM puNyAmalajalAshayam
12080191 mattabhramarasa~NgItaM mattakokilakUjitam
12080193 mattabarhinaTATopaM mattadvijakulAkulam
12080201 vAyuH praviShTa AdAya himanirjharashIkarAn
12080203 sumanobhiH pariShvakto vavAvuttambhayansmaram
12080211 udyachchandranishAvaktraH pravAlastabakAlibhiH
12080213 gopadrumalatAjAlaistatrAsItkusumAkaraH
12080221 anvIyamAno gandharvairgItavAditrayUthakaiH
12080223 adR^ishyatAttachApeShuH svaHstrIyUthapatiH smaraH
12080231 hutvAgniM samupAsInaM dadR^ishuH shakraki~NkarAH
12080233 mIlitAkShaM durAdharShaM mUrtimantamivAnalam
12080241 nanR^itustasya purataH striyo.atho gAyakA jaguH
12080243 mR^ida~NgavINApaNavairvAdyaM chakrurmanoramam
12080251 sandadhe.astraM svadhanuShi kAmaH pa~nchamukhaM tadA
12080253 madhurmano rajastoka indrabhR^ityA vyakampayan
12080261 krIDantyAH pu~njikasthalyAH kandukaiH stanagauravAt
12080263 bhR^ishamudvignamadhyAyAH keshavisraMsitasrajaH
12080271 itastato bhramaddR^iShTeshchalantyA anu kandukam
12080273 vAyurjahAra tadvAsaH sUkShmaM truTitamekhalam
12080281 visasarja tadA bANaM matvA taM svajitaM smaraH
12080283 sarvaM tatrAbhavanmoghamanIshasya yathodyamaH
12080291 ta itthamapakurvanto munestattejasA mune
12080293 dahyamAnA nivavR^ituH prabodhyAhimivArbhakAH
12080301 itIndrAnucharairbrahmandharShito.api mahAmuniH
12080303 yannAgAdahamo bhAvaM na tachchitraM mahatsu hi
12080311 dR^iShTvA nistejasaM kAmaM sagaNaM bhagavAnsvarAT
12080313 shrutvAnubhAvaM brahmarShervismayaM samagAtparam
12080321 tasyaivaM yu~njatashchittaM tapaHsvAdhyAyasaMyamaiH
12080323 anugrahAyAvirAsInnaranArAyaNo hariH
12080331 tau shuklakR^iShNau navaka~njalochanau
12080332 chaturbhujau rauravavalkalAmbarau
12080333 pavitrapANI upavItakaM trivR^it
12080334 kamaNDaluM daNDamR^ijuM cha vaiNavam
12080341 padmAkShamAlAmuta jantumArjanaM
12080342 vedaM cha sAkShAttapa eva rUpiNau
12080343 tapattaDidvarNapisha~NgarochiShA
12080344 prAMshU dadhAnau vibudharShabhArchitau
12080351 te vai bhagavato rUpe naranArAyaNAvR^iShI
12080353 dR^iShTvotthAyAdareNochchairnanAmA~Ngena daNDavat
12080361 sa tatsandarshanAnanda nirvR^itAtmendriyAshayaH
12080363 hR^iShTaromAshrupUrNAkSho na sehe tAvudIkShitum
12080371 utthAya prA~njaliH prahva autsukyAdAshliShanniva
12080373 namo nama itIshAnau babhAshe gadgadAkSharam
12080381 tayorAsanamAdAya pAdayoravanijya cha
12080383 arhaNenAnulepena dhUpamAlyairapUjayat
12080391 sukhamAsanamAsInau prasAdAbhimukhau munI
12080393 punarAnamya pAdAbhyAM gariShThAvidamabravIt
12080400 shrImArkaNDeya uvAcha
12080401 kiM varNaye tava vibho yadudIrito.asuH
12080402 saMspandate tamanu vA~NmanaindriyANi
12080403 spandanti vai tanubhR^itAmajasharvayoshcha
12080404 svasyApyathApi bhajatAmasi bhAvabandhuH
12080411 mUrtI ime bhagavato bhagavaMstrilokyAH
12080412 kShemAya tApaviramAya cha mR^ityujityai
12080413 nAnA bibharShyavitumanyatanUryathedaM
12080414 sR^iShTvA punargrasasi sarvamivorNanAbhiH
12080421 tasyAvituH sthirachareshitura~NghrimUlaM
12080422 yatsthaM na karmaguNakAlarajaH spR^ishanti
12080423 yadvai stuvanti ninamanti yajantyabhIkShNaM
12080424 dhyAyanti vedahR^idayA munayastadAptyai
12080431 nAnyaM tavA~NghryupanayAdapavargamUrteH
12080432 kShemaM janasya paritobhiya Isha vidmaH
12080433 brahmA bibhetyalamato dviparArdhadhiShNyaH
12080434 kAlasya te kimuta tatkR^itabhautikAnAm
12080441 tadvai bhajAmyR^itadhiyastava pAdamUlaM
12080442 hitvedamAtmachChadi chAtmaguroH parasya
12080443 dehAdyapArthamasadantyamabhij~namAtraM
12080444 vindeta te tarhi sarvamanIShitArtham
12080451 sattvaM rajastama itIsha tavAtmabandho
12080452 mAyAmayAH sthitilayodayahetavo.asya
12080453 lIlA dhR^itA yadapi sattvamayI prashAntyai
12080454 nAnye nR^iNAM vyasanamohabhiyashcha yAbhyAm
12080461 tasmAttaveha bhagavannatha tAvakAnAM
12080462 shuklAM tanuM svadayitAM kushalA bhajanti
12080463 yatsAtvatAH puruSharUpamushanti sattvaM
12080464 loko yato.abhayamutAtmasukhaM na chAnyat
12080471 tasmai namo bhagavate puruShAya bhUmne
12080472 vishvAya vishvagurave paradaivatAya
12080473 nArAyaNAya R^iShaye cha narottamAya
12080474 haMsAya saMyatagire nigameshvarAya
12080481 yaM vai na veda vitathAkShapathairbhramaddhIH
12080482 santaM svakeShvasuShu hR^idyapi dR^ikpatheShu
12080483 tanmAyayAvR^itamatiH sa u eva sAkShAd
12080484 AdyastavAkhilagurorupasAdya vedam
12080491 yaddarshanaM nigama AtmarahaHprakAshaM
12080492 muhyanti yatra kavayo.ajaparA yatantaH
12080493 taM sarvavAdaviShayapratirUpashIlaM
12080494 vande mahApuruShamAtmanigUDhabodham
12090010 sUta uvAcha
12090011 saMstuto bhagavAnitthaM mArkaNDeyena dhImatA
12090013 nArAyaNo narasakhaH prIta Aha bhR^igUdvaham
12090020 shrIbhagavAnuvAcha
12090021 bho bho brahmarShivaryo.asi siddha AtmasamAdhinA
12090023 mayi bhaktyAnapAyinyA tapaHsvAdhyAyasaMyamaiH
12090031 vayaM te parituShTAH sma tvadbR^ihadvratacharyayA
12090033 varaM pratIchCha bhadraM te varado.asmi tvadIpsitam
12090040 shrIR^iShiruvAcha
12090041 jitaM te devadevesha prapannArtiharAchyuta
12090043 vareNaitAvatAlaM no yadbhavAnsamadR^ishyata
12090051 gR^ihItvAjAdayo yasya shrImatpAdAbjadarshanam
12090053 manasA yogapakvena sa bhavAnme.akShigocharaH
12090061 athApyambujapatrAkSha puNyashlokashikhAmaNe
12090063 drakShye mAyAM yayA lokaH sapAlo veda sadbhidAm
12090070 sUta uvAcha
12090071 itIDito.architaH kAmamR^iShiNA bhagavAnmune
12090073 tatheti sa smayanprAgAdbadaryAshramamIshvaraH
12090081 tameva chintayannarthamR^iShiH svAshrama eva saH
12090083 vasannagnyarkasomAmbu bhUvAyuviyadAtmasu
12090091 dhyAyansarvatra cha hariM bhAvadravyairapUjayat
12090093 kvachitpUjAM visasmAra premaprasarasamplutaH
12090101 tasyaikadA bhR^igushreShTha puShpabhadrAtaTe muneH
12090103 upAsInasya sandhyAyAM brahmanvAyurabhUnmahAn
12090111 taM chaNDashabdaM samudIrayantaM balAhakA anvabhavankarAlAH
12090113 akShasthaviShThA mumuchustaDidbhiH svananta uchchairabhi varShadhArAH
12090121 tato vyadR^ishyanta chatuH samudrAH samantataH kShmAtalamAgrasantaH
12090123 samIravegormibhirugranakra mahAbhayAvartagabhIraghoShAH
12090131 antarbahishchAdbhiratidyubhiH kharaiH
12090132 shatahradAbhirupatApitaM jagat
12090133 chaturvidhaM vIkShya sahAtmanA munir
12090134 jalAplutAM kShmAM vimanAH samatrasat
12090141 tasyaivamudvIkShata UrmibhIShaNaH prabha~njanAghUrNitavArmahArNavaH
12090143 ApUryamANo varaShadbhirambudaiH kShmAmapyadhAddvIpavarShAdribhiH samam
12090151 sakShmAntarikShaM sadivaM sabhAgaNaM
12090152 trailokyamAsItsaha digbhirAplutam
12090153 sa eka evorvarito mahAmunir
12090154 babhrAma vikShipya jaTA jaDAndhavat
12090161 kShuttR^iTparIto makaraistimi~Ngilair
12090162 upadruto vIchinabhasvatAhataH
12090163 tamasyapAre patito bhramandisho
12090164 na veda khaM gAM cha parishrameShitaH
12090171 krachinmagno mahAvarte taralaistADitaH kvachit
12090173 yAdobhirbhakShyate kvApi svayamanyonyaghAtibhiH
12090181 kvachichChokaM kvachinmohaM kvachidduHkhaM sukhaM bhayam
12090183 kvachinmR^ityumavApnoti vyAdhyAdibhirutArditaH
12090191 ayutAyatavarShANAM sahasrANi shatAni cha
12090193 vyatIyurbhramatastasminviShNumAyAvR^itAtmanaH
12090201 sa kadAchidbhramaMstasminpR^ithivyAH kakudi dvijaH
12090203 nyAgrodhapotaM dadR^ishe phalapallavashobhitam
12090211 prAguttarasyAM shAkhAyAM tasyApi dadR^ishe shishum
12090213 shayAnaM parNapuTake grasantaM prabhayA tamaH
12090221 mahAmarakatashyAmaM shrImadvadanapa~Nkajam
12090223 kambugrIvaM mahoraskaM sunasaM sundarabhruvam
12090231 shvAsaijadalakAbhAtaM kambushrIkarNadADimam
12090233 vidrumAdharabhAseShach ChoNAyitasudhAsmitam
12090241 padmagarbhAruNApA~NgaM hR^idyahAsAvalokanam
12090243 shvAsaijadvalisaMvigna nimnanAbhidalodaram
12090251 chArva~NgulibhyAM pANibhyAmunnIya charaNAmbujam
12090253 mukhe nidhAya viprendro dhayantaM vIkShya vismitaH
12090261 taddarshanAdvItaparishramo mudA protphullahR^itpaulmavilochanAmbujaH
12090263 prahR^iShTaromAdbhutabhAvasha~NkitaH praShTuM purastaM prasasAra bAlakam
12090271 tAvachChishorvai shvasitena bhArgavaH
12090272 so.antaH sharIraM mashako yathAvishat
12090273 tatrApyado nyastamachaShTa kR^itsnasho
12090274 yathA purAmuhyadatIva vismitaH
12090281 khaM rodasI bhAgaNAnadrisAgarAndvIpAnsavarShAnkakubhaH surAsurAn
12090283 vanAni deshAnsaritaH purAkarAnkheTAnvrajAnAshramavarNavR^ittayaH
12090291 mahAnti bhUtAnyatha bhautikAnyasau kAlaM cha nAnAyugakalpakalpanam
12090293 yatki~nchidanyadvyavahArakAraNaM dadarsha vishvaM sadivAvabhAsitam
12090301 himAlayaM puShpavahAM cha tAM nadIM nijAshramaM yatra R^iShI apashyata
12090303 vishvaM vipashya~nChvasitAchChishorvai bahirnirasto nyapatallayAbdhau
12090311 tasminpR^ithivyAH kakudi prarUDhaM vaTaM cha tatparNapuTe shayAnam
12090313 tokaM cha tatpremasudhAsmitena nirIkShito.apA~NganirIkShaNena
12090321 atha taM bAlakaM vIkShya netrAbhyAM dhiShThitaM hR^idi
12090323 abhyayAdatisa~NkliShTaH pariShvaktumadhokShajam
12090331 tAvatsa bhagavAnsAkShAdyogAdhIsho guhAshayaH
12090333 antardadha R^iSheH sadyo yathehAnIshanirmitA
12090341 tamanvatha vaTo brahmansalilaM lokasamplavaH
12090343 tirodhAyi kShaNAdasya svAshrame pUrvavatsthitaH
12100010 sUta uvAcha
12100011 sa evamanubhUyedaM nArAyaNavinirmitam
12100013 vaibhavaM yogamAyAyAstameva sharaNaM yayau
12100020 shrImArkaNDeya uvAcha
12100021 prapanno.asmya~NghrimUlaM te prapannAbhayadaM hare
12100023 yanmAyayApi vibudhA muhyanti j~nAnakAshayA
12100030 sUta uvAcha
12100031 tamevaM nibhR^itAtmAnaM vR^iSheNa divi paryaTan
12100033 rudrANyA bhagavAnrudro dadarsha svagaNairvR^itaH
12100041 athomA tamR^iShiM vIkShya girishaM samabhAShata
12100043 pashyemaM bhagavanvipraM nibhR^itAtmendriyAshayam
12100051 nibhR^itodajhaShavrAto vAtApAye yathArNavaH
12100053 kurvasya tapasaH sAkShAtsaMsiddhiM siddhido bhavAn
12100060 shrIbhagavAnuvAcha
12100061 naivechChatyAshiShaH kvApi brahmarShirmokShamapyuta
12100063 bhaktiM parAM bhagavati labdhavAnpuruShe.avyaye
12100071 athApi saMvadiShyAmo bhavAnyetena sAdhunA
12100073 ayaM hi paramo lAbho nR^iNAM sAdhusamAgamaH
12100080 sUta uvAcha
12100081 ityuktvA tamupeyAya bhagavAnsa satAM gatiH
12100083 IshAnaH sarvavidyAnAmIshvaraH sarvadehinAm
12100091 tayorAgamanaM sAkShAdIshayorjagadAtmanoH
12100093 na veda ruddhadhIvR^ittirAtmAnaM vishvameva cha
12100101 bhagavAMstadabhij~nAya girisho yogamAyayA
12100103 AvishattadguhAkAshaM vAyushChidramiveshvaraH
12100111 Atmanyapi shivaM prAptaM taDitpi~NgajaTAdharam
12100113 tryakShaM dashabhujaM prAMshumudyantamiva bhAskaram
12100121 vyAghracharmAmbaraM shUla dhanuriShvasicharmabhiH
12100123 akShamAlADamaruka kapAlaM parashuM saha
12100131 bibhrANaM sahasA bhAtaM vichakShya hR^idi vismitaH
12100133 kimidaM kuta eveti samAdhervirato muniH
12100141 netre unmIlya dadR^ishe sagaNaM somayAgatam
12100143 rudraM trilokaikaguruM nanAma shirasA muniH
12100151 tasmai saparyAM vyadadhAtsagaNAya sahomayA
12100153 svAgatAsanapAdyArghya gandhasragdhUpadIpakaiH
12100161 Aha tvAtmAnubhAvena pUrNakAmasya te vibho
12100163 karavAma kimIshAna yenedaM nirvR^itaM jagat
12100171 namaH shivAya shAntAya sattvAya pramR^iDAya cha
12100173 rajojuShe.atha ghorAya namastubhyaM tamojuShe
12100180 sUta uvAcha
12100181 evaM stutaH sa bhagavAnAdidevaH satAM gatiH
12100183 parituShTaH prasannAtmA prahasaMstamabhAShata
12100190 shrIbhagavAnuvAcha
12100191 varaM vR^iNIShva naH kAmaM varadeshA vayaM trayaH
12100193 amoghaM darshanaM yeShAM martyo yadvindate.amR^itam
12100201 brAhmaNAH sAdhavaH shAntA niHsa~NgA bhUtavatsalAH
12100203 ekAntabhaktA asmAsu nirvairAH samadarshinaH
12100211 salokA lokapAlAstAnvandantyarchantyupAsate
12100213 ahaM cha bhagavAnbrahmA svayaM cha harirIshvaraH
12100221 na te mayyachyute.aje cha bhidAmaNvapi chakShate
12100223 nAtmanashcha janasyApi tadyuShmAnvayamImahi
12100231 na hyammayAni tIrthAni na devAshchetanojjhitAH
12100233 te punantyurukAlena yUyaM darshanamAtrataH
12100241 brAhmaNebhyo namasyAmo ye.asmadrUpaM trayImayam
12100243 bibhratyAtmasamAdhAna tapaHsvAdhyAyasaMyamaiH
12100251 shravaNAddarshanAdvApi mahApAtakino.api vaH
12100253 shudhyerannantyajAshchApi kimu sambhAShaNAdibhiH
12100260 sUta uvAcha
12100261 iti chandralalAmasya dharmagahyopabR^iMhitam
12100263 vacho.amR^itAyanamR^iShirnAtR^ipyatkarNayoH piban
12100271 sa chiraM mAyayA viShNorbhrAmitaH karshito bhR^isham
12100273 shivavAgamR^itadhvasta kleshapu~njastamabravIt
12100280 shrImArkaNDeya uvAcha
12100281 aho IshvaralIleyaM durvibhAvyA sharIriNAm
12100283 yannamantIshitavyAni stuvanti jagadIshvarAH
12100291 dharmaM grAhayituM prAyaH pravaktArashcha dehinAm
12100293 Acharantyanumodante kriyamANaM stuvanti cha
12100301 naitAvatA bhagavataH svamAyAmayavR^ittibhiH
12100303 na duShyetAnubhAvastairmAyinaH kuhakaM yathA
12100311 sR^iShTvedaM manasA vishvamAtmanAnupravishya yaH
12100313 guNaiH kurvadbhirAbhAti karteva svapnadR^igyathA
12100321 tasmai namo bhagavate triguNAya guNAtmane
12100323 kevalAyAdvitIyAya gurave brahmamUrtaye
12100331 kaM vR^iNe nu paraM bhUmanvaraM tvadvaradarshanAt
12100333 yaddarshanAtpUrNakAmaH satyakAmaH pumAnbhavet
12100341 varamekaM vR^iNe.athApi pUrNAtkAmAbhivarShaNAt
12100343 bhagavatyachyutAM bhaktiM tatpareShu tathA tvayi
12100350 sUta uvAcha
12100351 ityarchito.abhiShTutashcha muninA sUktayA girA
12100353 tamAha bhagavA~nCharvaH sharvayA chAbhinanditaH
12100361 kAmo maharShe sarvo.ayaM bhaktimAMstvamadhokShaje
12100363 AkalpAntAdyashaH puNyamajarAmaratA tathA
12100371 j~nAnaM traikAlikaM brahmanvij~nAnaM cha viraktimat
12100373 brahmavarchasvino bhUyAtpurANAchAryatAstu te
12100380 sUta uvAcha
12100381 evaM varAnsa munaye dattvAgAttryakSha IshvaraH
12100383 devyai tatkarma kathayannanubhUtaM purAmunA
12100391 so.apyavAptamahAyoga mahimA bhArgavottamaH
12100393 vicharatyadhunApyaddhA harAvekAntatAM gataH
12100401 anuvarNitametatte mArkaNDeyasya dhImataH
12100403 anubhUtaM bhagavato mAyAvaibhavamadbhutam
12100411 etatkechidavidvAMso mAyAsaMsR^itirAtmanaH
12100413 anAdyAvartitaM nR^INAM kAdAchitkaM prachakShate
12100421 ya evametadbhR^iguvarya varNitaM rathA~NgapANeranubhAvabhAvitam
12100423 saMshrAvayetsaMshR^iNuyAdu tAvubhau tayorna karmAshayasaMsR^itirbhavet
12110010 shrIshaunaka uvAcha
12110011 athemamarthaM pR^ichChAmo bhavantaM bahuvittamam
12110013 samastatantrarAddhAnte bhavAnbhAgavata tattvavit
12110021 tAntrikAH paricharyAyAM kevalasya shriyaH pateH
12110023 a~NgopA~NgAyudhAkalpaM kalpayanti yathA cha yaiH
12110031 tanno varNaya bhadraM te kriyAyogaM bubhutsatAm
12110033 yena kriyAnaipuNena martyo yAyAdamartyatAm
12110040 sUta uvAcha
12110041 namaskR^itya gurUnvakShye vibhUtIrvaiShNavIrapi
12110043 yAH proktA vedatantrAbhyAmAchAryaiH padmajAdibhiH
12110051 mAyAdyairnavabhistattvaiH sa vikAramayo virAT
12110053 nirmito dR^ishyate yatra sachitke bhuvanatrayam
12110061 etadvai pauruShaM rUpaM bhUH pAdau dyauH shiro nabhaH
12110063 nAbhiH sUryo.akShiNI nAse vAyuH karNau dishaH prabhoH
12110071 prajApatiH prajananamapAno mR^ityurIshituH
12110073 tadbAhavo lokapAlA manashchandro bhruvau yamaH
12110081 lajjottaro.adharo lobho dantA jyotsnA smayo bhramaH
12110083 romANi bhUruhA bhUmno meghAH puruShamUrdhajAH
12110091 yAvAnayaM vai puruSho yAvatyA saMsthayA mitaH
12110093 tAvAnasAvapi mahA puruSho lokasaMsthayA
12110101 kaustubhavyapadeshena svAtmajyotirbibhartyajaH
12110103 tatprabhA vyApinI sAkShAtshrIvatsamurasA vibhuH
12110111 svamAyAM vanamAlAkhyAM nAnAguNamayIM dadhat
12110113 vAsashChandomayaM pItaM brahmasUtraM trivR^itsvaram
12110121 bibharti sA~NkhyaM yogaM cha devo makarakuNDale
12110123 mauliM padaM pArameShThyaM sarvalokAbhaya~Nkaram
12110131 avyAkR^itamanantAkhyamAsanaM yadadhiShThitaH
12110133 dharmaj~nAnAdibhiryuktaM sattvaM padmamihochyate
12110141 ojaHsahobalayutaM mukhyatattvaM gadAM dadhat
12110143 apAM tattvaM daravaraM tejastattvaM sudarshanam
12110151 nabhonibhaM nabhastattvamasiM charma tamomayam
12110153 kAlarUpaM dhanuH shAr~NgaM tathA karmamayeShudhim
12110161 indriyANi sharAnAhurAkUtIrasya syandanam
12110163 tanmAtrANyasyAbhivyaktiM mudrayArthakriyAtmatAm
12110171 maNDalaM devayajanaM dIkShA saMskAra AtmanaH
12110173 paricharyA bhagavata Atmano duritakShayaH
12110181 bhagavAnbhagashabdArthaM lIlAkamalamudvahan
12110183 dharmaM yashashcha bhagavAMshchAmaravyajane.abhajat
12110191 AtapatraM tu vaikuNThaM dvijA dhAmAkutobhayam
12110193 trivR^idvedaH suparNAkhyo yaj~naM vahati pUruSham
12110201 anapAyinI bhagavatI shR^iIH sAkShAdAtmano hareH
12110203 viShvakShenastantramUrtirviditaH pArShadAdhipaH
12110205 nandAdayo.aShTau dvAHsthAshcha te.aNimAdyA harerguNAH
12110211 vAsudevaH sa~NkarShaNaH pradyumnaH puruShaH svayam
12110213 aniruddha iti brahmanmUrtivyUho.abhidhIyate
12110221 sa vishvastaijasaH prAj~nasturIya iti vR^ittibhiH
12110223 arthendriyAshayaj~nAnairbhagavAnparibhAvyate
12110231 a~NgopA~NgAyudhAkalpairbhagavAMstachchatuShTayam
12110233 bibharti sma chaturmUrtirbhagavAnharirIshvaraH
12110241 dvijaR^iShabha sa eSha brahmayoniH svayaMdR^ik
12110242 svamahimaparipUrNo mAyayA cha svayaitat
12110243 sR^ijati harati pAtItyAkhyayAnAvR^itAkSho
12110244 vivR^ita iva niruktastatparairAtmalabhyaH
12110251 shrIkR^iShNa kR^iShNasakha vR^iShNyR^iShabhAvanidhrug
12110252 rAjanyavaMshadahanAnapavargavIrya
12110253 govinda gopavanitAvrajabhR^ityagIta
12110254 tIrthashravaH shravaNama~Ngala pAhi bhR^ityAn
12110261 ya idaM kalya utthAya mahApuruShalakShaNam
12110263 tachchittaH prayato japtvA brahma veda guhAshayam
12110270 shrIshaunaka uvAcha
12110271 shuko yadAha bhagavAnviShNurAtAya shR^iNvate
12110273 sauro gaNo mAsi mAsi nAnA vasati saptakaH
12110281 teShAM nAmAni karmANi niyuktAnAmadhIshvaraiH
12110283 brUhi naH shraddadhAnAnAM vyUhaM sUryAtmano hareH
12110290 sUta uvAcha
12110291 anAdyavidyayA viShNorAtmanaH sarvadehinAm
12110293 nirmito lokatantro.ayaM lokeShu parivartate
12110301 eka eva hi lokAnAM sUrya AtmAdikR^iddhariH
12110303 sarvavedakriyAmUlamR^iShibhirbahudhoditaH
12110311 kAlo deshaH kriyA kartA karaNaM kAryamAgamaH
12110313 dravyaM phalamiti brahmannavadhokto.ajayA hariH
12110321 madhvAdiShu dvAdashasu bhagavAnkAlarUpadhR^ik
12110323 lokatantrAya charati pR^ithagdvAdashabhirgaNaiH
12110331 dhAtA kR^itasthalI hetirvAsukI rathakR^inmune
12110333 pulastyastumbururiti madhumAsaM nayantyamI
12110341 aryamA pulaho.athaujAH prahetiH pu~njikasthalI
12110343 nAradaH kachChanIrashcha nayantyete sma mAdhavam
12110351 mitro.atriH pauruSheyo.atha takShako menakA hahAH
12110353 rathasvana iti hyete shukramAsaM nayantyamI
12110361 vasiShTho varuNo rambhA sahajanyastathA huhUH
12110363 shukrashchitrasvanashchaiva shuchimAsaM nayantyamI
12110371 indro vishvAvasuH shrotA elApatrastathA~NgirAH
12110373 pramlochA rAkShaso varyo nabhomAsaM nayantyamI
12110381 vivasvAnugrasenashcha vyAghra AsAraNo bhR^iguH
12110383 anumlochA sha~NkhapAlo nabhasyAkhyaM nayantyamI
12110391 pUShA dhana~njayo vAtaH suSheNaH suruchistathA
12110393 ghR^itAchI gautamashcheti tapomAsaM nayantyamI
12110401 R^iturvarchA bharadvAjaH parjanyaH senajittathA
12110403 vishva airAvatashchaiva tapasyAkhyaM nayantyamI
12110411 athAMshuH kashyapastArkShya R^itasenastathorvashI
12110413 vidyuchChatrurmahAsha~NkhaH sahomAsaM nayantyamI
12110421 bhagaH sphUrjo.ariShTanemirUrNa Ayushcha pa~nchamaH
12110423 karkoTakaH pUrvachittiH puShyamAsaM nayantyamI
12110431 tvaShTA R^ichIkatanayaH kambalashcha tilottamA
12110433 brahmApeto.atha satajiddhR^itarAShTra iShambharAH
12110441 viShNurashvataro rambhA sUryavarchAshcha satyajit
12110443 vishvAmitro makhApeta UrjamAsaM nayantyamI
12110451 etA bhagavato viShNorAdityasya vibhUtayaH
12110453 smaratAM sandhyayornR^INAM harantyaMho dine dine
12110461 dvAdashasvapi mAseShu devo.asau ShaDbhirasya vai
12110463 charansamantAttanute paratreha cha sanmatim
12110471 sAmargyajurbhistalli~NgairR^iShayaH saMstuvantyamum
12110473 gandharvAstaM pragAyanti nR^ityantyapsaraso.agrataH
12110481 unnahyanti rathaM nAgA grAmaNyo rathayojakAH
12110483 chodayanti rathaM pR^iShThe nairR^itA balashAlinaH
12110491 vAlakhilyAH sahasrANi ShaShTirbrahmarShayo.amalAH
12110493 purato.abhimukhaM yAnti stuvanti stutibhirvibhum
12110501 evaM hyanAdinidhano bhagavAnharirIshvaraH
12110503 kalpe kalpe svamAtmAnaM vyUhya lokAnavatyajaH
12120010 sUta uvAcha
12120011 namo dharmAya mahate namaH kR^iShNAya vedhase
12120013 brahmaNebhyo namaskR^itya dharmAnvakShye sanAtanAn
12120021 etadvaH kathitaM viprA viShNoshcharitamadbhutam
12120023 bhavadbhiryadahaM pR^iShTo narANAM puruShochitam
12120031 atra sa~NkIrtitaH sAkShAtsarvapApaharo hariH
12120033 nArAyaNo hR^iShIkesho bhagavAnsAtvatAmpatiH
12120041 atra brahma paraM guhyaM jagataH prabhavApyayam
12120043 j~nAnaM cha tadupAkhyAnaM proktaM vij~nAnasaMyutam
12120051 bhaktiyogaH samAkhyAto vairAgyaM cha tadAshrayam
12120053 pArIkShitamupAkhyAnaM nAradAkhyAnameva cha
12120061 prAyopavesho rAjarSherviprashApAtparIkShitaH
12120063 shukasya brahmarShabhasya saMvAdashcha parIkShitaH
12120071 yogadhAraNayotkrAntiH saMvAdo nAradAjayoH
12120073 avatArAnugItaM cha sargaH prAdhAniko.agrataH
12120081 viduroddhavasaMvAdaH kShattR^imaitreyayostataH
12120083 purANasaMhitAprashno mahApuruShasaMsthitiH
12120091 tataH prAkR^itikaH sargaH sapta vaikR^itikAshcha ye
12120093 tato brahmANDasambhUtirvairAjaH puruSho yataH
12120101 kAlasya sthUlasUkShmasya gatiH padmasamudbhavaH
12120103 bhuva uddharaNe.ambhodherhiraNyAkShavadho yathA
12120111 UrdhvatiryagavAksargo rudrasargastathaiva cha
12120113 ardhanArIshvarasyAtha yataH svAyambhuvo manuH
12120121 shatarUpA cha yA strINAmAdyA prakR^itiruttamA
12120123 santAno dharmapatnInAM kardamasya prajApateH
12120131 avatAro bhagavataH kapilasya mahAtmanaH
12120133 devahUtyAshcha saMvAdaH kapilena cha dhImatA
12120141 navabrahmasamutpattirdakShayaj~navinAshanam
12120143 dhruvasya charitaM pashchAtpR^ithoH prAchInabarhiShaH
12120151 nAradasya cha saMvAdastataH praiyavrataM dvijAH
12120153 nAbhestato.anucharitamR^iShabhasya bharatasya cha
12120161 dvIpavarShasamudrANAM girinadyupavarNanam
12120163 jyotishchakrasya saMsthAnaM pAtAlanarakasthitiH
12120171 dakShajanma prachetobhyastatputrINAM cha santatiH
12120173 yato devAsuranarAstirya~NnagakhagAdayaH
12120181 tvAShTrasya janmanidhanaM putrayoshcha diterdvijAH
12120183 daityeshvarasya charitaM prahrAdasya mahAtmanaH
12120191 manvantarAnukathanaM gajendrasya vimokShaNam
12120193 manvantarAvatArAshcha viShNorhayashirAdayaH
12120201 kaurmaM mAtsyaM nArasiMhaM vAmanaM cha jagatpateH
12120203 kShIrodamathanaM tadvadamR^itArthe divaukasAm
12120211 devAsuramahAyuddhaM rAjavaMshAnukIrtanam
12120213 ikShvAkujanma tadvaMshaH sudyumnasya mahAtmanaH
12120221 ilopAkhyAnamatroktaM tAropAkhyAnameva cha
12120223 sUryavaMshAnukathanaM shashAdAdyA nR^igAdayaH
12120231 saukanyaM chAtha sharyAteH kakutsthasya cha dhImataH
12120233 khaTvA~Ngasya cha mAndhAtuH saubhareH sagarasya cha
12120241 rAmasya koshalendrasya charitaM kilbiShApaham
12120243 nimera~NgaparityAgo janakAnAM cha sambhavaH
12120251 rAmasya bhArgavendrasya niHkShatR^iIkaraNaM bhuvaH
12120253 ailasya somavaMshasya yayAternahuShasya cha
12120261 dauShmanterbharatasyApi shAntanostatsutasya cha
12120263 yayAterjyeShThaputrasya yadorvaMsho.anukIrtitaH
12120271 yatrAvatIR^iNo bhagavAnkR^iShNAkhyo jagadIshvaraH
12120273 vasudevagR^ihe janma tato vR^iddhishcha gokule
12120281 tasya karmANyapArANi kIrtitAnyasuradviShaH
12120283 pUtanAsupayaHpAnaM shakaTochchATanaM shishoH
12120291 tR^iNAvartasya niShpeShastathaiva bakavatsayoH
12120293 aghAsuravadho dhAtrA vatsapAlAvagUhanam
12120301 dhenukasya sahabhrAtuH pralambasya cha sa~NkShayaH
12120303 gopAnAM cha paritrANaM dAvAgneH parisarpataH
12120311 damanaM kAliyasyAhermahAhernandamokShaNam
12120313 vratacharyA tu kanyAnAM yatra tuShTo.achyuto vrataiH
12120321 prasAdo yaj~napatnIbhyo viprANAM chAnutApanam
12120323 govardhanoddhAraNaM cha shakrasya surabheratha
12120331 yaj~nabhiShekaH kR^iShNasya strIbhiH krIDA cha rAtriShu
12120333 sha~NkhachUDasya durbuddhervadho.ariShTasya keshinaH
12120341 akrUrAgamanaM pashchAtprasthAnaM rAmakR^iShNayoH
12120343 vrajastrINAM vilApashcha mathurAlokanaM tataH
12120351 gajamuShTikachANUra kaMsAdInAM tathA vadhaH
12120353 mR^itasyAnayanaM sUnoH punaH sAndIpanerguroH
12120361 mathurAyAM nivasatA yaduchakrasya yatpriyam
12120363 kR^itamuddhavarAmAbhyAM yutena hariNA dvijAH
12120371 jarAsandhasamAnIta sainyasya bahusho vadhaH
12120373 ghAtanaM yavanendrasya kushasthalyA niveshanam
12120381 AdAnaM pArijAtasya sudharmAyAH surAlayAt
12120383 rukmiNyA haraNaM yuddhe pramathya dviShato hareH
12120391 harasya jR^imbhaNaM yuddhe bANasya bhujakR^intanam
12120393 prAgjyotiShapatiM hatvA kanyAnAM haraNaM cha yat
12120401 chaidyapauNDrakashAlvAnAM dantavakrasya durmateH
12120403 shambaro dvividaH pITho muraH pa~nchajanAdayaH
12120411 mAhAtmyaM cha vadhasteShAM vArANasyAshcha dAhanam
12120413 bhArAvataraNaM bhUmernimittIkR^itya pANDavAn
12120421 viprashApApadeshena saMhAraH svakulasya cha
12120423 uddhavasya cha saMvAdo vasudevasya chAdbhutaH
12120431 yatrAtmavidyA hyakhilA proktA dharmavinirNayaH
12120433 tato martyaparityAga AtmayogAnubhAvataH
12120441 yugalakShaNavR^ittishcha kalau nR^INAmupaplavaH
12120443 chaturvidhashcha pralaya utpattistrividhA tathA
12120451 dehatyAgashcha rAjarSherviShNurAtasya dhImataH
12120453 shAkhApraNayanamR^iShermArkaNDeyasya satkathA
12120455 mahApuruShavinyAsaH sUryasya jagadAtmanaH
12120461 iti choktaM dvijashreShThA yatpR^iShTo.ahamihAsmi vaH
12120463 lIlAvatArakarmANi kIrtitAnIha sarvashaH
12120471 patitaH skhalitashchArtaH kShuttvA vA vivasho gR^iNan
12120473 haraye nama ityuchchairmuchyate sarvapAtakAt
12120481 sa~NkIrtyamAno bhagavAnanantaH shrutAnubhAvo vyasanaM hi puMsAm
12120483 pravishya chittaM vidhunotyasheShaM yathA tamo.arko.abhramivAtivAtaH
12120491 mR^iShA girastA hyasatIrasatkathA na kathyate yadbhagavAnadhokShajaH
12120493 tadeva satyaM tadu haiva ma~NgalaM tadeva puNyaM bhagavadguNodayam
12120501 tadeva ramyaM ruchiraM navaM navaM tadeva shashvanmanaso mahotsavam
12120503 tadeva shokArNavashoShaNaM nR^iNAM yaduttamaHshlokayasho.anugIyate
12120511 na yadvachashchitrapadaM hareryasho
12120512 jagatpavitraM pragR^iNIta karhichit
12120513 taddhvA~NkShatIR^ithaM na tu haMsasevitaM
12120514 yatrAchyutastatra hi sAdhavo.amalAH
12120521 tadvAgvisargo janatAghasamplavo yasminpratishlokamabaddhavatyapi
12120523 nAmAnyanantasya yasho.a~NkitAni yatshR^iNvanti gAyanti gR^iNanti sAdhavaH
12120531 naiShkarmyamapyachyutabhAvavarjitaM
12120532 na shobhate j~nAnamalaM nira~njanam
12120533 kutaH punaH shashvadabhadramIshvare
12120534 na hyarpitaM karma yadapyanuttamam
12120541 yashaHshriyAmeva parishramaH paro varNAshramAchAratapaHshrutAdiShu
12120543 avismR^itiH shrIdharapAdapadmayorguNAnuvAdashravaNAdarAdibhiH
12120551 avismR^itiH kR^iShNapadAravindayoH kShiNotyabhadrANi cha shaM tanoti
12120553 sattvasya shuddhiM paramAtmabhaktiM j~nAnaM cha vij~nAnavirAgayuktam
12120561 yUyaM dvijAgryA bata bhUribhAgA yachChashvadAtmanyakhilAtmabhUtam
12120563 nArAyaNaM devamadevamIshamajasrabhAvA bhajatAviveshya
12120571 ahaM cha saMsmArita AtmatattvaM shrutaM purA me paramarShivaktrAt
12120573 prAyopaveshe nR^ipateH parIkShitaH sadasyR^iShINAM mahatAM cha shR^iNvatAm
12120581 etadvaH kathitaM viprAH kathanIyorukarmaNaH
12120583 mAhAtmyaM vAsudevasya sarvAshubhavinAshanam
12120591 ya etatshrAvayennityaM yAmakShaNamananyadhIH
12120593 shlokamekaM tadardhaM vA pAdaM pAdArdhameva vA
12120595 shraddhAvAnyo.anushR^iNuyAtpunAtyAtmAnameva saH
12120601 dvAdashyAmekAdashyAM vA shR^iNvannAyuShyavAnbhavet
12120603 paThatyanashnanprayataH pUto bhavati pAtakAt
12120611 puShkare mathurayAM cha dvAravatyAM yatAtmavAn
12120613 upoShya saMhitAmetAM paThitvA muchyate bhayAt
12120621 devatA munayaH siddhAH pitaro manavo nR^ipAH
12120623 yachChanti kAmAngR^iNataH shR^iNvato yasya kIrtanAt
12120631 R^icho yajUMShi sAmAni dvijo.adhItyAnuvindate
12120633 madhukulyA ghR^itakulyAH payaHkulyAshcha tatphalam
12120641 purANasaMhitAmetAmadhItya prayato dvijaH
12120643 proktaM bhagavatA yattu tatpadaM paramaM vrajet
12120651 vipro.adhItyApnuyAtpraj~nAM rAjanyodadhimekhalAm
12120653 vaishyo nidhipatitvaM cha shUdraH shudhyeta pAtakAt
12120661 kalimalasaMhatikAlano.akhilesho hariritaratra na gIyate hyabhIkShNam
12120663 iha tu punarbhagavAnasheShamUrtiH paripaThito.anupadaM kathAprasa~NgaiH
12120671 tamahamajamanantamAtmatattvaM jagadudayasthitisaMyamAtmashaktim
12120673 dyupatibhirajashakrasha~NkarAdyairduravasitastavamachyutaM nato.asmi
12120681 upachitanavashaktibhiH sva Atmanyuparachitasthiraja~NgamAlayAya
12120683 bhagavata upalabdhimAtradhamne suraR^iShabhAya namaH sanAtanAya
12120691 svasukhanibhR^itachetAstadvyudastAnyabhAvo
12120692.apyajitaruchiralIlAkR^iShTasArastadIyam
12120693 vyatanuta kR^ipayA yastattvadIpaM purANaM
12120694 tamakhilavR^ijinaghnaM vyAsasUnuM nato.asmi
12130010 sUta uvAcha
12130011 yaM brahmA varuNendrarudramarutaH stunvanti divyaiH stavair
12130012 vedaiH sA~NgapadakramopaniShadairgAyanti yaM sAmagAH
12130013 dhyAnAvasthitatadgatena manasA pashyanti yaM yogino
12130014 yasyAntaM na viduH surAsuragaNA devAya tasmai namaH
12130021 pR^iShThe bhrAmyadamandamandaragirigrAvAgrakaNDUyanAn
12130022 nidrAloH kamaThAkR^iterbhagavataH shvAsAnilAH pAntu vaH
12130023 yatsaMskArakalAnuvartanavashAdvelAnibhenAmbhasAM
12130024 yAtAyAtamatandritaM jalanidhernAdyApi vishrAmyati
12130031 purANasa~NkhyAsambhUtimasya vAchyaprayojane
12130033 dAnaM dAnasya mAhAtmyaM pAThAdeshcha nibodhata
12130041 brAhmaM dasha sahasrANi pAdmaM pa~nchonaShaShTi cha
12130042 shrIvaiShNavaM trayoviMshachchaturviMshati shaivakam
12130051 dashAShTau shrIbhAgavataM nAradaM pa~nchaviMshati
12130053 mArkaNDaM nava vAhnaM cha dashapa~ncha chatuHshatam
12130061 chaturdasha bhaviShyaM syAttathA pa~nchashatAni cha
12130063 dashAShTau brahmavaivartaM lai~NgamekAdashaiva tu
12130071 chaturviMshati vArAhamekAshItisahasrakam
12130073 skAndaM shataM tathA chaikaM vAmanaM dasha kIrtitam
12130081 kaurmaM saptadashAkhyAtaM mAtsyaM tattu chaturdasha
12130083 ekonaviMshatsauparNaM brahmANDaM dvAdashaiva tu
12130091 evaM purANasandohashchaturlakSha udAhR^itaH
12130093 tatrAShTadashasAhasraM shrIbhAgavataM iShyate
12130101 idaM bhagavatA pUrvaM brahmaNe nAbhipa~Nkaje
12130103 sthitAya bhavabhItAya kAruNyAtsamprakAshitam
12130111 AdimadhyAvasAneShu vairAgyAkhyAnasaMyutam
12130113 harilIlAkathAvrAtA mR^itAnanditasatsuram
12130121 sarvavedAntasAraM yadbrahmAtmaikatvalakShaNam
12130123 vastvadvitIyaM tanniShThaM kaivalyaikaprayojanam
12130131 prauShThapadyAM paurNamAsyAM hemasiMhasamanvitam
12130133 dadAti yo bhAgavataM sa yAti paramAM gatim
12130141 rAjante tAvadanyAni purANAni satAM gaNe
12130143 yAvadbhAgavataM naiva shrUyate.amR^itasAgaram
12130151 sarvavedAntasAraM hi shrIbhAgavatamiShyate
12130153 tadrasAmR^itatR^iptasya nAnyatra syAdratiH kvachit
12130161 nimnagAnAM yathA ga~NgA devAnAmachyuto yathA
12130163 vaiShNavAnAM yathA shambhuH purANAnAmidamtathA
12130171 kShetrANAM chaiva sarveShAM yathA kAshI hyanuttamA
12130173 tathA purANavrAtAnAM shrImadbhAgavataM dvijAH
12130181 shrImadbhAgavataM purANamamalaM yadvaiShNavAnAM priyaM
12130182 yasminpAramahaMsyamekamamalaM j~nAnaM paraM gIyate
12130183 tatra j~nAnavirAgabhaktisahitaM naiShkarmyamAviskR^itaM
12130184 tachChR^iNvansupaThanvichAraNaparo bhaktyA vimuchyennaraH
12130191 kasmai yena vibhAsito.ayamatulo j~nAnapradIpaH purA
12130192 tadrUpeNa cha nAradAya munaye kR^iShNAya tadrUpiNA
12130193 yogIndrAya tadAtmanAtha bhagavadrAtAya kAruNyatas
12130194 tachChuddhaM vimalaM vishokamamR^itaM satyaM paraM dhImahi
12130201 namastasmai bhagavate vAsudevAya sAkShiNe
12130203 ya idamkR^ipayA kasmai vyAchachakShe mumukShave
12130211 yogIndrAya namastasmai shukAya brahmarUpiNe
12130213 saMsArasarpadaShTaM yo viShNurAtamamUmuchat
12130221 bhave bhave yathA bhaktiH pAdayostava jAyate
12130223 tathA kuruShva devesha nAthastvaM no yataH prabho
12130231 nAmasa~NkIrtanaM yasya sarvapApa praNAshanam
12130233 praNAmo duHkhashamanastaM namAmi hariM param
         || OM tatsat ||
##

\medskip\hrule\obeylines

Please send corrections to sanskrit@cheerful.com
Last updated \today
https://sanskritdocuments.org

\end{document}
